እንዲህም ሆነ፤ በሦስተኛው ቀን በማለዳ ጊዜ ነጐድጓድና መብረቅ ከባድም ደመና እጅግም የበረታ የቀንደ መለከት ድምጽ በተራራው ላይ ሆነ፤ በሰፈሩም የነበሩት ሕዝብ ሁሉ ተንቀጠቀጡ።
ሙሴም ሕዝቡን ከእግዚአብሔር ጋር ለማገናኘት ከሰፈር አወጣቸው፤ ከተራራውም እግርጌ ቆሙ።
እግዚአብሔርም በእሳት ስለ ወረደበት የሲና ተራራ ሁሉ ይጤስ ነበር፤ ከእርሱም እንደ እቶን ጢስ ያለ ጢስ ይወጣ ነበር፥ ተራራውም ሁሉ እጅግ ይናወጥ ነበር።
የቀንደ መለከቱም ድምፅ እጅግ በበረታና በጸና ጊዜ ሙሴ ተናገረ እግዚአብሔርም በድምፅ መለሰለት።
እግዚአብሔርም በሲና ተራራ ላይ ወደ ተራራው ራስ ወረደ፤ እግዚአብሔርም ሙሴን ወደ ተራራው ራስ ጠራው፤ ሙሴም ወጣ።
እግዚአብሔርም ሙሴን። ውረድ፥ እግዚአብሔርን ለማየት ዳርቻውን እንዳያልፉ ከእነርሱም ብዙ እንዳይጠፉ ለሕዝቡ አስጠንቅቃቸው፤
ወደ እግዚአብሔርም የሚቀርቡት ካህናት ደግሞ እግዚአብሔር እንዳያጠፋቸው ራሳቸውን ይቀድሱ አለው።
ሙሴም እግዚአብሔርን። አንተ። በተራራው ዙሪያ ወሰን አድርግ ቀድሰውም ብለህ አስጠንቅቀኸናልና ሕዝቡ ወደ ተራራ ይወጡ ዘንድ አይችሉም አለው።
እግዚአብሔርም። ሂድ፥ ውረድ፤ አንተ አሮንም ከአንተ ጋር ትወጣላችሁ፤ ካህናቱና ሕዝቡ ግን እግዚአብሔር እንዳያጠፋቸው ወደ እግዚአብሔር ይወጡ ዘንድ አይተላለፉ አለው።
ሙሴም ወደ ሕዝቡ ወረደ፥ ይህንንም ነገራቸው።
እግዚአብሔርም ይህን ቃል ሁሉ እንዲህ ብሎ ተናገረ።
ከግብፅ ምድር ከባርነት ቤት ያወጣሁህ እግዚአብሔር አምላክህ እኔ ነኝ።
ከእኔ በቀር ሌሎች አማልክት አይሁኑልህ።
በላይ በሰማይ ካለው፥ በታችም በምድር ካለው፥ ከምድርም በታች በውኃ ካለው ነገር የማናቸውንም ምሳሌ፥ የተቀረጸውንም ምስል ለአንተ አታድርግ።
አትስገድላቸው፥ አታምልካቸውምም፤ በሚጠሉኝ እስከ ሦስተኛና እስከ አራተኛ ትውልድ ድረስ የአባቶችን ኃጢአት በልጆች ላይ የማመጣ፤
ለሚወድዱኝ፥ ትእዛዜንም ለሚጠብቁ እስከ ሺህ ትውልድ ድረስ ምሕረትን የማደርግ እኔ እግዚአብሔር አምላክህ ቀናተኛ አምላክ ነኝና። ፕ
የእግዚአብሔርን የአምላክህን ስም በከንቱ አትጥራ፤ እግዚአብሔር ስሙን በከንቱ የሚጠራውን ከበደል አያነጻውምና።
የሰንበትን ቀን ትቀድሰው ዘንድ አስብ።
ስድስት ቀን ሥራ ተግባርህንም ሁሉ አድርግ፤
ሰባተኛው ቀን ግን ለእግዚአብሔር ለአምላክህ ሰንበት ነው፤ አንተ፥ ወንድ ልጅህም፥ ሴት ልጅህም፥ ሎሌህም፥ ገረድህም፥ ከብትህም፥ በደጆችህም ውስጥ ያለ እንግዳ በእርሱ ምንም ሥራ አትሥሩ፤
እግዚአብሔር በስድስት ቀን ሰማይንና ምድርን፥ ባሕርንም፥ ያለባቸውንም ሁሉ ፈጥሮ በሰባተኛው ቀን ዐርፎአልና፤ ስለዚህ እግዚአብሔር የሰንበትን ቀን ባርኮታል ቀድሶታልም።
አባትህንና እናትህን አክብር፤ እግዚአብሔር አምላክህ በሚሰጥህ ምድር ዕድሜህ እንዲረዝም።
አትግደል።
አታመንዝር።
አትስረቅ።
በባልንጀራህ ላይ በሐሰት አትመስክር።
የባልንጀራህን ቤት አትመኝ፤ የባልንጀራህን ሚስት ሎሌውንም ገረዱንም በሬውንም አህያውንም ከባልንጀራህ ገንዘብ ሁሉ ማናቸውንም አትመኝ።
ሕዝቡም ሁሉ ነጐድጓዱንና መብረቁን፥ የቀንደ መለከቱን ድምፅ፥ ተራራውንም ሲጤስ አዩ፤ ሕዝቡም ባዩ ጊዜ ተርበደበዱ፥ ርቀውም ቆሙ።
ሙሴንም። አንተ ተናገረን እኛም እንሰማለን፤ እንዳንሞት ግን እግዚአብሔር አይናገረን አሉት።
ሙሴም ለሕዝቡ። እግዚአብሔር ሊፈትናችሁ፥ ኃጢያትንም እንዳትሠሩ እርሱን መፍራት በልባችሁ ይሆን ዘንድ መጥቶአልና አትፍሩ አለ።
ሕዝቡም ርቀው ቆሙ፥ ሙሴም እግዚአብሔር ወዳለበት ወደ ጨለማው ቀረበ።
እግዚአብሔር ሙሴን አለው። ለእስራኤል ልጆች እንዲህ በል። እኔ ከሰማይ እንደ ተናገርኋችሁ እናንተ አይታችኋል።
በአጠገቤ ምንም አታድርጉ፤ የብር አማልክት የወርቅም አማልክት ለእናንተ አታድርጉ።
የጭቃ መሠዊያ ሥራልኝ፥ የሚቃጠለውንና የደኅንነት መሥዋዕትህን በጎችህንም በሬዎችህንም ሠዋበት፤ ስሜን በማሳስብበት ስፍራ ሁሉ ወደ አንተ መጥቼ እባርክሃለሁ።
የድንጋይም መሠዊያ ብታደርግልኝ ብረት በነካው ድንጋይ አትሥራው፤ በመሣሪያ ብትነካው ታረክሰዋለህና።
ኃፍረተ ሥጋህ በእርሱ እንዳይገለጥ ወደ መሠዊያዬ በደረጃ አትውጣ።
በፊታቸው የምታደርገው ፍርድ ይህ ነው።
ዕብራዊ ባሪያ የገዛህ እንደሆነ ስድስት ዓመት ያገልግልህ፥ በሰባተኛውም በከንቱ አርነት ይውጣ።
ብቻውን መጥቶ እንደሆነ ብቻውን ይውጣ፤ ከሚስቱ ጋር መጥቶ እንደሆነ ሚስቱ ከእርሱ ጋር ትውጣ።
ጌታው ሚስት አጋብቶት እንደ ሆነ ወንዶች ወይም ሴቶች ልጆች ብትወልድለት፥ ሚስቱና ልጆችዋ ለጌታው ይሁኑ፥ እርሱም ብቻውን ይውጣ።
ባሪያውም። ጌታዬን ሚስቴን ልጅቼንም እወድዳለሁ፥ አርነት አልወጣም ብሎ ቢናገር፥ ጌታው ወደ ፈራጆች ይውሰደው፥
ወደ ደጁም ወደ መቃኑ አቅርቦ ጆሮውን በወስፌ ይብሳው፤ ለዘላለምም ባሪያው ይሁን።
ሰውም ሴት ልጁን ለባርነት ቢሸጥ ባሪያዎች እንደሚወጡ እርስዋ አትውጣ።
ጌታዋን ደስ ባታሰኘው በዎጆ ይስደዳት፤ ስለ ናቃት ለሌላ ወገን ሰዎች ይሸጣት ዘንድ አይገባውም።
ለልጁም ብድራት፥ ለሴት ልጆች የሚገባውን ያድርግላት።
ከእርስዋ ሌላም ቢያጋባው፥ መኖዋን ልብስዋንም ለምንጣፍዋም ተገቢውን አያጕድልባት።
ይህንም ሦስት ነገር ባያደርግላት ያለ ገንዘብ በከንቱ ትውጣ።
ሰው ሰውን ቢመታ ቢሞትም፥ እርሱ ፈጽሞ ይገደል።
ባይሸምቅበትም፥ ነገር ግን እግዚአብሔር ድንገት በእጁ ቢጥለው፥ የሚሸሽበት ስፍራ እኔ አደርግልሃለሁ።
ሰው ግን ቢደፍር፥ ባልጀራውን በተንኰል ቢገድለው፥ እንዲሞት ከመሠዊያዬ አውጥተህ ውሰደው።
አባቱን ወይም እናቱን የሚመታ ፈጽሞ ይገደል።
ሰውን ሰርቆ ቢሸጥ፥ ወይም በእጁ ቢገኝ፥ እርሱ ፈጽሞ ይገደል።
አባቱን ወይም እናቱን የሚሰድብ ፈጽሞ ይገደል።
ሁለት ሰዎችም ቢጣሉ፥ አንዱም ሌላውን በድንጋይ ወይም በጡጫ ቢመታ፥ ያም ባይሞት ነገር ግን ታምሞ በአልጋው ላይ ቢተኛ፥
ተነሥቶም በምርኩዝ ወደ ሜዳ ቢወጣ፥ የመታው ንጹሕ ነው፤ ነገር ግን ተግባሩን ስላስፈታው ገንዘብ ይከፍለው ዘንድ፥ ያስፈውሰውም ዘንድ ግዴታ አለበት።
ሰውም ወንድ ባሪያውን ወይም ሴት ባሪያውን በበትር ቢመታ፥ ቢሞትበትም፥ ፈጽሞ ይቀጣ።
የተመታው ግን አንድ ወይም ሁለት ቀን ቢቈይ ገንዘቡ ነውና አይቀጣ።
ሁለት ሰዎች ቢጣሉ፥ ያረገዘችንም ሴት ልጁን እስክትጨነግፍ ቢገፉአት ባትጐዳ ግን፥ የሴቲቱ ባል የጫነበትን ያህል ካሳ ይስጥ፤ ፈራጆቹም እንደ ፈረዱበት ይክፈል።
ጕዳት ግን ቢያገኛት ሕይወት በሕይወት፥
ዓይን በዓይን፥ ጥርስ በጥርስ፥ እጅ በእጅ፥
እግር በእግር፥ መቃጠል በመቃጠል፥ ቍስል በቍስል፥ ግርፋት በግርፋት ይከፈል።
ሰውም የባሪያውን ወይም የባሪይይቱን ዓይን ቢመታ ቢያጠፋውም፥ ስለ ዓይኑ አርነት ያውጣው።
የባሪያውን ወይም የባሪያይቱን ጥርስ ቢሰብር፥ ስለ ጥርሱ አርነት ያውጣው።
በሬም ወንድን ወይም ሴትን እስኪሞቱ ድረስ ቢወጋ፥ በሬው ይወገር፥ ሥጋውም አይበላ፤ የበሬው ባለቤት ግን ንጹሕ ነው።
በሬው ግን አስቀድሞ ተዋጊ ቢሆን፥ ሰዎችም ለባለቤቱ ቢመሰክሩለት ባይጠብቀውም፥ ወንድንም ወይም ሴትን ቢገድል፥ በሬው ይወገር፥ ባለቤቱ ደግሞ ይገደል።
ከእርሱ ግን ካሳ ቢፈልጉ፥ የሕይወቱን ዎጆ የጫኑበትን ያህል ይስጥ።
ደግሞ ወንድን ልጅ ቢወጋ ሴትንም ልጅ ቢወጋ፥ ይህንኑ ፍርድ ያድርጉበት።
በሬው ወንድ ባሪያ ወይም ሴት ባሪያ ቢወጋ፥ የበሬው ባለቤት ሠላሳ የብር ሰቅል ለጌታቸው ይስጥ፥ በሬውም ይወገር።
ሰውም ጕድጓድ ቢከፍት፥ ወይም ጕድጓድ ቢቈፍር ባይከድነውም፥ በሬም ወይም አህያ ቢወድቅበት፥
የጕድጓዱ ባለቤት ዋጋቸውን ለባለቤታቸው ይክፈል፤ የሞተውም ለእርሱ ይሁን።
የሰው በሬ የሌላውን በሬ እስኪሞት ድረስ ቢወጋ፥ ደኅናውን በሬ ይሽጡ፥ ዋጋውንም በትክክል ይካፈሉ፤ የሞተውንም ደግሞ በትክክል ይካፈሉ።
በሬውም አስቀድሞ ተዋጊ መሆኑ ቢታወቅ፥ ባለቤቱም ባይጠብቀው፥ በሬውን በበሬው ፈንታ ይስጥ፥ የሞተውም ለእርሱ ይሁነው።
ሰው በሬ ወይም በግ ቢሰርቅ፥ ቢያርደው ወይም ቢሸጠው፥ በበሬው ፋንታ አምስት በሬዎች፥ በበጉም ፋንታ አራት በጎች ይክፈል።
ሌባው ቤት ሲምስ ቢገኝ፥ እርሱም እስኪሞት ቢመታ፥ በመታው ሰው ላይ የደም ዕዳ አይሆንበትም።
ፀሐይ ግን ከወጣችበት የደም ዕዳ አለበት፤ ሌባው የሰረቀውን ይመልስ፤ የሚከፍለውም ቢያጣ ስለ ሰረቀው ይሸጥ።
የሰረቀው ደኅና ሆኖ በእጁ ቢገኝ፥ በሬም ወይም አህያ ወይም በግ ቢሆን፥ የሰረቀውን ያህል ሁለት እጥፍ ይክፈል።
ማንም ሰው ወደ እርሻ ወይም ወደ ወይን ስፍራ ከብቱን ቢነዳው፥ የሌላውንም እርሻ ቢያስበላ፥ ከተመረጠ እርሻው ከማለፊያውም ወይኑ ይካስ።
እሳት ቢነሣ፥ እሾኽንም ቢይዝ፥ ክምሩንም ወይም ያልታጨደውን እህል ወይም እርሻውን ቢያቃጥል፥ እሳቱን ያነደደው ይካስ።
ሰው በባልንጀራው ዘንድ ብር ወይም ሌላ ነገር እንዲጠብቅለት አደራ ቢያኖር ከቤቱም ቢሰረቅ፥ ሌባው ቢገኝ ስለ አንድ ሁለት ይክፈል።
ሌባውም ባይገኝ ባለቤቱ ወደ ፈራጆች ይቅረብ፥ እጁንም በባልንጀራው ከብት ላይ እንዳልዘረጋ ይማል።
ሰዎች ስለ በሬ ወይም ስለ አህያ ወይም ስለ በግ ወይም ስለ ልብስ ወይም ስለ ሌላ ስለ ጠፋ ነገር ቢካሰሱ፥ አንዱም። ይህ የእኔ ነው ቢል፥ ክርክራቸው ወደ ፈራጆች ይድረስ፤ ፈራጆቹም የፈረዱበት እርሱ ለባልንጀራው በአንድ ሁለት ይክፈል።
ሰው በባልንጀራው ዘንድ አህያ ወይም በሬ ወይም በግ ወይም ሌላ እንስሳ እንዲጠብቅለት አደራ ቢያኖር፥ ማንም ሳያይ ቢሞት ወይም ቢጎዳ ወይም ቢማረክ፥
በባልንጀራው ከብት ላይ እጁን እንዳልዘረጋ የእግዚአብሔር መሐላ በሁለታቸው መካከል ይሁን፤ የከብቱም ባለቤት መሐላውን ይቀበል፥ እርሱም ምንም አይክፈል።
ከእርሱም ዘንድ ቢሰረቅ የጠፋውን ያህል ለባለቤቱ ይመልስ።
ተቧጭሮም ቢገኝ ለምስክር ያምጣው፤ በመቧጨሩም ምክንያት አይክፈል።
ከባልንጀራው አንዳች ቢዋስ ባለቤቱ ከእርሱ ጋር ሳይኖር ቢጎዳ፥ ወይም ቢሞት፥ ፈጽሞ ይክፈለው።
ባለቤቱ ግን ከእርሱ ጋር ቢኖር አይክፈል፤ ቢከራየው በክራዩ ይግባ።
ሰው ያልታጨችውን ድንግል ቢያስታት፥ ከእርስዋም ጋር ቢተኛ፥ ማጫዋን ሰጥቶ ሚስት ያድርጋት።
አባትዋም እርስዋን እንዳይሰጠው ፈጽሞ እንቢ ቢል እንደ ደናግል ማጫ ያህል ብር ይክፈላት።
መተተኛይቱን በሕይወት እንድትኖር አትፍቀድላት።
ከእንስሳ ጋር የሚረክስ ፈጽሞ ይገደል።
ከእግዚአብሔር በቀር ለአንዳች አምላክ የሚሠዋ ፈጽሞ ይጥፋ።
እናንተ በግብፅ ምድር ስደተኞች ነበራችሁና ስደተኛውን አትበድለው፥ ግፍም አታድርግበት።
መበለቲቱንና ድሀ አደጎቹን አታስጨንቁአቸው።
ብታስጨንቁአቸውና ወደ እኔ ቢጮኹ እኔ ጩኸታቸውን ፈጽሞ እሰማለሁ፤
ቍጣዬም ይጸናባችኋል፥ በሰይፍም አስገድላችኋለሁ፤ ሚስቶቻችሁም መበለት፥ ልጆቻችሁም ድሀ አደጎች ይሆናሉ።
ከአንተ ጋር ለተቀመጠው ለወገኔ ለድሀው ገንዘብ ብታበድረው፥ እንደ ባለ አራጣ አትሁን፥ አራጣም አትጫንበት።
የባልንጀራህን ልብስ ለመያዣ ብትወስድ ፀሐይ ሳትገባ መልስለት፤
ሥጋውን የሚከድንበት እርሱ ብቻ ነውና፤ የሚተኛበትም ሌላ የለውምና፤ ወደ እኔም ቢጮኽ መሐሪ ነኝና እሰማዋለሁ።
ፈራጆችን አትስደብ፥ የሕዝብህንም አለቃ አትርገመው።
ነዶህንም የወይንህንም ጭማቂ ለማቅረብ አትዘግይ፤ የልጆችህንም በኵር ትሰጠኛለህ።
እንዲህም በበሬዎችህና በበጎችህ ታደርገዋለህ፤ ሰባት ቀን ከእናቱ ጋር ይቀመጥ፥ በስምንተኛውም ቀን ለእኔ ትሰጠዋለህ።
ቅዱስ ወገን ትሆኑልኛላችሁ፤ ስለዚህ በምድረ በዳ አውሬ የቧጨረውን ሥጋ ለውሻ ጣሉት እንጂ አትብሉት።
ሐሰተኛ ወሬ አትቀበል፤ ሐሰተኛ ምስክርም ትሆን ዘንድ ከኃጢአተኛ ጋር እጅህን አታንሣ።
ክፉውን ለማድረግ ብዙ ሰዎችን አትከተል፤ ፍርድንም ለማጥመም ከብዙ ሰዎች ጋር ተስማምተህ አትመስክር።
በፍርድ ነገርም ለድሀው አታድላ።
የጠላትህን በሬ ወይም አህያውን ጠፍቶ ብታገኘው በፍጹም መልስለት።
የሚጠላህን ሰው አህያ ከሸክሙ በታች ወድቆ ብታየው አትተወው፥ ነገር ግን ከእርሱ ጋር አንሣው።
በሚምዋገትበት ጊዜ የድሀህን ፍርድ አታጥምም።
ከሐሰት ነገር ራቅ፤ እኔ ኃጢአተኛውን አላጸድቅምና ንጹሕንና ጻድቅን አትግደል።
ማማለጃን አትቀበል፤ ማማለጃ የዓይናማዎችን ሰዎች ዓይን ያሳውራልና፥ የጻድቃንንም ቃል ያጣምማልና።
በስደተኛው ግፍ አታድርጉ፤ እናንተ በግብፅ ምድር ስደተኞች ስለ ነበራችሁ የስደተኛ ነፍስ እንዴት እንደ ሆነች አውቃችኋልና።
ስድስት ዓመት ምድርህን ዝራ፥ ፍሬዋንም አግባ፤
በሰባተኛው ዓመት ግን ተዋት አሳርፋትም፤ የሕዝብህም ድሆች ይበሉታል፤ ያስቀሩትንም የሜዳ እንስሳ ይብላው። እንዲሁም በወይንህና በወይራህ አድርግ።
ስድስት ቀን ሥራህን ሥራ፤ በሬህና አህያህ ያርፉ ዘንድ ለባሪያህም ልጅ ለመጻተኛውም ዕረፍት ይሆን ዘንድ በሰባተኛው ቀን ዕረፍ።
ያልኋችሁንም ነገር ሁሉ ጠብቁ፤ የሌሎችንም አማልክት ስም አትጥሩ፥ ከአፋችሁም አይሰማ።
በዓመት ሦስት ጊዜ በዓል ታደርግልኛለህ።
የቂጣውን በዓል ጠብቅ፤ በአቢብ ወር ከግብፅ ምድር ወጥታችኋልና በዚህ ወር እንዳዘዝሁህ ሰባት ቀን ቂጣ እንጀራ ትበላለህ፤ በፊቴም ባዶ እጃችሁን አትታዩ።
በእርሻም የምትዘራትን የፍሬህን በኵራት የመከር በዓል፥ ዓመቱም ሳያልቅ ፍሬህን ከእርሻ ባከማቸህ ጊዜ የመክተቻውን በዓል ጠብቅ።
በዓመት ሦስት ጊዜ በአንተ ዘንድ ያለው ወንድ ሁሉ በጌታ በእግዚአብሔር ፊት ይታይ።
የመሥዋዕቴን ደም ከቦካ እንጀራ ጋር አትሠዋ፤ የበዓሌም ስብ እስኪነጋ አይደር።
የተመረጠውን የምድርህን ፍሬ በኵራት ወደ አምላክህ ወደ እግዚአብሔር ቤት አምጣ። ጠቦትን በእናቱ ወተት አትቀቅል።
በመንገድ ይጠብቅህ ዘንድ ወዳዘጋጀሁትም ስፍራ ያገባህ ዘንድ፥ እነሆ፥ እኔ መልአክን በፊትህ እሰድዳለሁ።
በፊቱ ተጠንቀቁ፥ ቃሉንም አድምጡ፤ ስሜም በእርሱ ስለ ሆነ ኃጢአት ብትሠሩ ይቅር አይልምና አታስመርሩት።
አንተ ግን ቃሉን ብትሰማ፥ ያልሁህንም ሁሉ ብታደርግ፥ ጠላቶችህን እጣላቸዋለሁ፥ የሚያስጨንቁህንም አስጨንቃቸዋለሁ።
መልአኬ በፊትህ ይሄዳልና፥ ወደ አሞራውያንም ወደ ኬጢያውያንም ወደ ፌርዛውያንም ወደ ከነዓናውያንም ወደ ኤዊያውያንም ወደ ኢያቡሳውያንም ያገባሃል፤ እኔም አጠፋቸዋለሁ።
ለአማልክቶቻቸው አትስገድ፥ አታምልካቸውም፤ እንደ ሥራቸውም አትሥራ፤ ነገር ግን ፈጽመህ አፍርሳቸው፥ ሐውልቶቻቸውንም ሰባብራቸው።
አምላካችሁንም እግዚአብሔርን ታመልኩታላችሁ፥ እርሱም እህልህንና ውኃህን ይባርካል፤ በሽታንም ከመካከልህ አርቃለሁ።
በምድርህም መካን ወይም የምትጨነግፍ አትሆንም፤ የዘመንህን ቍጥር እሞላለሁ።
መፈራቴንም በፊትህ እሰድዳለሁ፥ የምትሄድበትንም ሕዝብ ሁሉ አስደነግጣቸዋለሁ፥ ጠላቶችህንም ሁሉ በፊትህ ጀርባቸውን እንዲያዞሩ አደርጋለሁ።
በፊትህም ተርብ እሰድዳለሁ፥ ኤዊያዊውንም ከነዓናዊውንም ኬጢያዊውንም ከፊትህ አባርራለሁ።
ምድር ባድማ እንዳትሆን፥ የምድር አራዊትም እንዳይበዙብህ፥ በአንድ ዓመት ከፊታችሁ አላባርራቸውም።
ነገር ግን እስክትበዛ ምድርንም እስክትወርስ ድረስ በጥቂት በጥቂት አባርራቸዋለሁ።
ድንበርህንም ከኤርትራ ባሕር እስከ ፍልስጥኤም ባሕር፥ ከምድረ በዳም እስከ ወንዙ ድረስ አደርጋለሁ፤ በምድር የሚኖሩትን በእጅህ እጥላለሁና፤ ከፊትህም ታባርራቸዋለሁ።
ከእነርሱና ከአማልክቶቻቸው ጋር ቃል ኪዳን አታድርግ።
አማልክቶቻቸውንም ብታመልክ ወጥመድ ይሆኑብሃልና እኔን እንድትበድል እንዳያደርጉህ በአገርህ አይቀመጡ።
እግዚአብሔር ሙሴን እንዲህ አለው፣ አንተ አሮንም ናዳብም አብዩድም ከእስራኤልም ሰባ ሽማግሌዎች ወደ እግዚአብሔር ውጡ፥ በሩቁም ስገዱ፤
ሙሴም ብቻውን ወደ እግዚአብሔር ይቅረብ፥ እነርሱ ግን አይቅረቡ፤ ሕዝቡም ከእርሱ ጋር አይውጡ አለው።
ሙሴም መጣ ለሕዝቡም የእግዚአብሔርን ቃሎች ሁሉ ሥርዓቱንም ሁሉ ነገረ፤ ሕዝቡም ሁሉ በአንድ ድምፅ። እግዚአብሔር የተናገራቸውን ቃሎች ሁሉ እናደርጋለን ብለው መለሱ።
ሙሴም የእግዚአብሔርን ቃሎች ጻፈ፤ ማለዳም ተነሣ፥ ከተራራውም በታች መሠዊያን፥ አሥራ ሁለትም ሐውልቶች ለአሥራ ሁለቱ የእስራኤል ነገድ ሠራ።
የሚቃጠል መሥዋዕት እንዲያቀርቡ፥ ለእግዚአብሔርም ስለ ደኅንነት መሥዋዕት በሬዎችን እንዲሠዉ የእስራኤልን ልጆች ጐበዛዝት ሰደደ።
ሙሴም የደሙን እኵሌታ ወስዶ በቆሬ ውስጥ አደረገው፤ የደሙንም እኵሌታ በመሠዊያው ረጨው።
የቃል ኪዳኑንም መጽሐፍ ወስዶ ለሕዝቡ አነበበላቸው፤ እነርሱም። እግዚአብሔር ያለውን ሁሉ እናደርጋለን እንታዘዛለንም አሉ።
ሙሴም ደሙን ውስዶ በሕዝቡ ላይ ረጨው። በዚህ ቃል ሁሉ እግዚአብሔር ከእናንተ ጋር ያደረገው የቃል ኪዳኑ ደም እነሆ አለ።
ሙሴም አሮንም ናዳብም አብዩድም ከእስራኤልም ሰባ ሽማግሌዎች ወጡ፤
የእስራኤልንም አምላክ አዩ፤ ከእግሩም በታች እንደ ሰማይ መልክ የሚያበራ እንደ ብሩህ ሰንፔር ድንጋይ የሚመስል ወለል ነበረ።
እጁንም በእስራኤል አዛውንቶች ላይ አልዘረጋም፤ እነርሱም እግዚአብሔርን አዩ፥ በሉም ጠጡም።
እግዚአብሔርም ሙሴን። ወደ እኔ ወደ ተራራው ውጣ፥ በዚያም ሁን፤ እነርሱን ታስተምር ዘንድ እኔ የጻፍሁትን ሕግና ትእዛዝ የድንጋይም ጽላት እሰጥሃለሁ አለው።
ሙሴና ሎሌው ኢያሱ ተነሡ፤ ሙሴም ወደ እግዚአብሔር ተራራ ወጣ።
ሽማግሌዎችንም። ወደ እናንተ እስክንመለስ ድረስ በዚህ ቆዩን፤ አሮንና ሖርም እነሆ ከእናንተ ጋር ናቸው፥ ነገረተኛም ቢኖር ወደ እነርሱ ይምጣ አላቸው።
ሙሴም ወደ ተራራ ወጣ፥ ደመናውም ተራራውን ሸፈነው።
የእግዚአብሔርም ክብር በሲና ተራራ ላይ ተቀመጠ፥ ደመናውም ስድስት ቀን ሸፈነው፤ በሰባተኛውም ቀን ከደመናው ውስጥ ሙሴን ጠራው።
በተራራው ራስ ላይ በእስራኤል ልጆች ፊት የእግዚአብሔር ክብር መታየት እንደሚያቃጥል እሳት ነበረ።
ሙሴም ወደ ደመናው ውስጥ ገባ ወደ ተራራውም ወጣ፤ ሙሴም በተራራው ላይ አርባ ቀን አርባ ሌሊትም ቆየ።
እግዚአብሔር ሙሴን እንዲህ አለው።
ስጦታ ያመጡልኝ ዘንድ ለእስራኤል ልጆች ተናገር፤ በገዛ እጁ ሊሰጠኝ በልቡ ከሚያምረው ሰው ሁሉ መባ ተቀበሉ።
ከእነርሱም የምትቀበሉት መባ ይህ ነው፤
ወርቅ፥ ብር፥ ናስም፥ ሰማያዊና ሐምራዊ ቀይም ግምጃ፥ ጥሩ በፍታም፥
የፍየልም ጠጕር፥ ቀይ የአውራ በግ ቁርበት፥ የአቆስጣ ቁርበት፥ የግራርም እንጨት፥
የመብራትም ዘይት፥ ለቅብዓት ዘይትና ለጣፋጭ ዕጣን ቅመም፥
መረግድም፥ ለኤፉድና ለደረት ኪስ የሚደረግ ፈርጥ።
በመካከላቸውም አድር ዘንድ መቅደስ ይሥሩልኝ።
እኔ እንደማሳይህ ሁሉ፥ እንደ ማደሪያው ምሳሌ እንደ ዕቃውም ሁሉ ምሳሌ፥ እንዲሁ ሥሩት።
ከግራር እንጨትም ታቦትን ይሥሩ፤ ርዝመቱ ሁለት ክንድ ተኩል፥ ወርዱም አንድ ክንድ ተኩል፥ ቁመቱም አንድ ክንድ ተኩል ይሁን።
በውስጥና በውጭም በጥሩ ወርቅ ለብጠው፤ በእርሱም ላይ በዙሪያው የወርቅ አክሊል አድርግለት።
አራት የወርቅ ቀለበቶችም አድርግለት፥ እነርሱንም በአራቱ እግሮቹ ላይ አኑር፤ በአንድ ወገን ሁለት ቀለበቶች፥ በሌላው ወገን ሁለት ቀለበቶች ይሁኑ።
መሎጊያዎችንም ከግራር እንጨት ሥራ፥ በወርቅም ለብጣቸው።
ለታቦቱ መሸከሚያ በታቦቱ ጐን ባሉት ቀለበቶች መሎጊያዎቹን አግባ።
መሎጊያዎቹም በታቦቱ ቀለበቶች ውስጥ ይኑሩ፥ ከቶም አይውጡ።
በታቦቱም ውስጥ እኔ የምሰጥህን ምስክር ታስቀምጣለህ።
ከጥሩ ወርቅም ርዝመቱ ሁለት ክንድ ተኩል፥ ወርዱም አንድ ክንድ ተኩል የሆነ የስርየት መክደኛ ሥራ።
ሁለት ኪሩቤል ከተቀጠቀጠ ወርቅ ሥራ፥ በስርየት መክደኛውም ላይ በሁለት ወገን ታደርጋቸዋለህ።
ከስርየት መክደኛውም ጋር አንዱን ኪሩብ በአንድ ወገን፥ ሁለተኛውንም ኪሩብ በሌላው ወገን አድርገህ በአንድ ላይ ትሠራዋለህ።
ኪሩቤልም ክንፎቻቸውን ወደ ላይ ይዘረጋሉ፥ የስርየት መክደኛውንም በክንፎቻቸው ይሸፍናሉ፥ ፊታቸውም እርስ በርሱ ይተያያል፤ የኪሩቤልም ፊቶቻቸው ወደ ስርየት መክደኛው ይመለከታሉ።
የስርየት መክደኛውንም በታቦቱ ላይ ታደርገዋለህ፤ እኔም የምሰጥህን ምስክር በታቦቱ ውስጥ ታኖረዋለህ።
በዚያም ከአንተ ጋር እገናኛለሁ፤ የእስራኤልንም ልጆች ታዝዝ ዘንድ የምሰጥህን ነገር ሁሉ፥ በምስክሩ ታቦት ላይ ባለው በሁለት ኪሩቤል መካከል፥ በስርየት መክደኛውም ላይ ሆኜ እነጋገርሃለሁ።
ርዝመቱም ሁለት ክንድ፥ ወርዱም አንድ ክንድ፥ ቁመቱ አንድ ክንድ ተኩል የሆነ ገበታ ከግራር እንጨት ሥራ።
በጥሩም ወርቅ ትለብጠዋለህ፤ በዙሪያውም የወርቅ አክሊል አድርግለት፤
በዙሪያውም አንድ ጋት የሚያህል ክፈፍ አድርግለት፤ የወርቅም አክሊል በክፈፉ ዙሪያ አድርግለት።
አራትም የወርቅ ቀለበቶች አድርግለት፤ ቀለበቶቹንም አራቱ እግሮቹ ባሉበት በአራቱ ማዕዘኖች አድርግ።
ገበታውንም ለመሸከም መሎጊያዎቹ እንዲሰኩባቸው ቀለበቶቹ በክፈፉ አቅራቢያ ይሁኑ።
ገበታውን ይሸከሙባቸው ዘንድ መሎጊያዎቹን ከግራር እንጨት ሠርተህ በወርቅ ለብጣቸው።
ለማፍሰሻም ይሆኑ ዘንድ ወጭቶችዋን ጭልፋዎችዋንም መቅጃዎችዋንም ጽዋዎችዋንም አድርግ፤ እነርሱንም ከጥሩ ወርቅ አድርጋቸው።
በገበታም ላይ የገጽ ኅብስት ሁልጊዜ በፊቴ ታደርጋለህ።
መቅረዝንም ከጥሩ ወርቅ አድርግ፤ መቅረዙ ከእግሩና ከአገዳው ጋር በተቀጠቀጠ ሥራ ይደረግ፤ ጽዋዎቹም ጕብጕቦቹም አበቦቹም አንድነት በእርሱ ይደረጉበት።
በስተጎኑ ስድስት ቅርንጫፎች ይውጡለት፤ ሦስት የመቅረዙ ቅርንጫፎች በአንድ ወገን፥ ሦስትም የመቅረዙ ቅርንጫፎች በሌላ ወገን ይውጡ።
በአንደኛውም ቅርንጫፍ ጕብጕብና አበባ ሦስትም የለውዝ አበባ የሚመስሉትን ጽዋዎች፥ በሁለተኛውም ቅርንጫፍ ጕብጕብና አበባ ሦስትም የለውዝ አበባ የሚመስሉትን ጽዋዎች፤ እንዲሁም ከመቅረዙ ለሚወጡ ለስድስቱ ቅርንጫፎች አድርግ።
በመቅረዙም ጕብጕቦቹንና አበቦቹን አራትም የለውዝ አበባ የሚመስሉትን ጽዋዎች አድርግ።
ከመቅረዙ ለሚወጡ ለስድስቱ ቅርንጫፎች ከሁለት ቅርንጫፎች በታች አንድ ሆኖ የተሠራ አንድ ጕብጕብ፥ ከሁለትም ቅርንጫፎች በታች አንድ ሆኖ የተሠራ አንድ ጕብጕብ፥ ደግሞ ከሁለት ቅርንጫፎች በታች አንድ ሆኖ የተሠራ አንድ ጕብጕብ ይሁን።
ጕብጕቦቹና ቅርንጫፎቹ ሁሉ ከእርሱ ጋር አንድ ይሁኑ፤ ሁሉም አንድ ሆኖ ከተቀረጸ ከጥሩ ወርቅ ይደረግ።
ሰባቱንም መብራቶች ሥራ፤ በፊቱ ያበሩ ዘንድ መብራቶቹን ያቀጣጥሉአቸዋል።
ፈትሉትን የሚስቡበት ወለባው የሚኮሰትሩበት መቀሱ ዘይቱን የሚቀዱበት ጽዋው ከጸራ ከለዘበ ወርቅ የተሰራ ይሁን።
እነዚህንም እቃወቿን ሁሉ በተራራ እንዳሳየሁህ አድርገህ ስራ።
ደግሞም ከተፈተለ ከጥሩ በፍታ፥ ከሰማያዊ ከሐምራዊም ከቀይም ግምጃ የተሠሩ አሥር መጋረጆች ያሉበትን ማደሪያ ሥራ፤ ብልህ ሠራተኛ እንደሚሠራ ኪሩቤል በእነርሱ ላይ ይሁኑ።
የእያንዳንዱ መጋረጃ ርዝመት ሀያ ስምንት ክንድ፥ ወርዱም አራት ክንድ ይሁን፤ የመጋረጆቹ ሁሉ መጠን ትክክል ይሁን።
አምስቱ መጋረጆች እርስ በርሳቸው የተጋጠሙ ይሁኑ፤ አምስቱም መጋረጆች እንዲሁ እርስ በርሳቸው የተጋጠሙ ይሁኑ።
ከሚጋጠሙት መጋረጆች በአንደኛው መጋረጃ ዘርፍ ላይ የሰማያዊውን ግምጃ ቀለበቶች አድርግ፤ ደግሞ ከተጋጠሙት ከሌሎች በአንደኛው መጋረጃ ዘርፍ ላይ እንዲሁ አድርግ።
አምሳ ቀለበቶችን በአንድ መጋረጃ አድርግ፥ አምሳውንም ቀለበቶች በሁለተኛው መጋረጃ ዘርፍ አድርግ፤ ቀለበቶቹ ሁሉ እርስ በርሳቸው ፊት ለፊት ይሆናሉ።
አምሳ የወርቅ መያዣዎች ሥራ፤ ማደሪያውንም አንድ እንዲሆን መጋረጆችን እርስ በርሳቸው በመያዣዎች አጋጥማቸው።
ከማደሪያውም በላይ ለድንኳን የሚሆኑ መጋረጆች ከፍየል ጠጕር አድርግ፤ አሥራ አንድ መጋረጆች ታደርጋለህ።
እያንዳንዱም መጋረጃ ርዝመቱ ሠላሳ ክንድ፥ እያንዳንዱም መጋረጃ ወርዱ አራት ክንድ ይሁን፤ የአሥራ አንዱም መጋረጆች መጠናቸው ትክክል ይሁን።
አምስቱ መጋረጆች አንድ ሆነው ይጋጠሙ፥ ስድስቱም መጋረጆች እርስ በርሳቸው አንድ ሆነው ይጋጠሙ፤ ስድስተኛውም መጋረጃ በድንኳኑ ፊት ይደረብ።
ከተጋጠሙት መጋረጆች በአንደኛው መጋረጃ ዘርፍ ላይ አምሳ ቀለበቶች አድርግ፤ ደግሞ ከተጋጠሙት ከሌሎቹ በአንድኛው መጋረጃ ዘርፍ ላይ እንዲሁ አምሳ ቀለበቶች አድርግ።
አምሳም የናስ መያዣዎችን ሥራ፥ መያዣዎችንም ወደ ቀለበቶች አግባቸው፥ ድንኳኑም አንድ እንዲሆን አጋጥመው።
ከድንኳኑ መጋረጆች የቀረ ትርፍ ግማሽ መጋረጃ በማደሪያው ጀርባ ይንጠልጠል።
ማደሪያውን እንዲሸፍን ከርዝመቱ በአንድ ወገን አንድ ክንድ፥ በአንድ ወገንም አንድ ክንድ ከድንኳኑ መጋረጆች የቀረው ትርፍ በማደሪያው ውጭ በወዲህና በወዲያ ይንጠልጠል።
ለድንኳኑም መደረቢያ ከቀይ አውራ በግ ቁርበት፥ ከዚያም በላይ ሌላ መደረቢያ ከአቆስጣ ቁርበት አድርግ።
ለማደሪያውም የሚቆሙትን ሳንቆች ከግራር እንጨት አድርግ።
የሳንቃው ሁሉ ርዝመቱ አሥር ክንድ፥ ወርዱም አንድ ክንድ ተኩል ይሁን።
ለእያንዳንዱም ሳንቃ አንዱን በአንዱ ላይ የሚያያይዙ ሁለት ማጋጠሚያዎች ይሁኑለት፤ ለማደሪያው ሳንቆች ሁሉ እንዲሁ አድርግ።
ለማደሪያውም በደቡብ ወገን ሀያ ሳንቆችን አድርግ።
ከሀያውም ሳንቆች በታች አርባ የብር እግሮችን አድርግ፤ ከእያንዳንዱ ሳንቃ በታች ለሁለት ማጋጠሚያዎች ሁለት እግሮች ይሁኑ።
ለማደሪያው ለሁለተኛው ወገን በሰሜን በኩል ሀያ ሳንቆች፥
ለእነርሱም አርባ የብር እግሮች ይሁኑ፤ ከእያንዳንዱም ሳንቃ በታች ሁለት እግሮች ይሁኑ።
ለማደሪያውም በምዕራቡ ወገን በስተ ኋላ ስድስት ሳንቆችን አድርግ።
ለማደሪያውም ለሁለቱ ማዕዘን በስተ ኋላ ሁለት ሳንቆችን አድርግ።
ከታችም እስከ ላይ እስከ አንደኛው ቀለበት ድረስ አንዱ ሳንቃ ድርብ ይሁን፤ እንዲሁም ለሁለቱ ይሁን፤ እነርሱም ለሁለቱ ማዕዘን ይሆናሉ።
ስምንት ሳንቆችና አሥራ ስድስት የብር እግሮቻቸው ይሁኑ፤ ከእያንዳንዱም ሳንቃ በታች ሁለት እግሮች ይሆናሉ።
ከግራርም እንጨት በማደሪያው በአንድ ወገን ላሉት ሳንቆች አምስት መወርወሪያዎች፥
በማደሪያውም በሁለተኛው ወገን ላሉት ሳንቆች አምስት መወርወሪያዎች፥ በማደሪያውም በስተ ኋላ በምዕራብ ወገን ላሉት ሳንቆች አምስት መወርወሪያዎች አድርግ።
መካከለኛውም መወርወሪያ በሳንቆች መካከል ከዳር እስከ ዳር ይለፍ።
ሳንቆቹንም በወርቅ ለብጣቸው፤ ቀለበቶቻቸውንም የመወርወሪያ ቤት እንዲሆኑላቸው ከወርቅ ሥራቸው፤ መወርወሪያዎችንም በወርቅ ለብጣቸው።
ማደሪያውንም በተራራ እንዳሳየሁህ ምሳሌ አቁም።
መጋረጃውንም ከሰማያዊ ከሐምራዊም ከቀይም ግምጃ ከተፈተለ ከጥሩ በፍታም አድርግ፤ ብልህ ሠራተኛ እንደሚሠራ ኪሩቤል በእርሱ ላይ ይሁኑ።
በወርቅ በተለበጡት ከግራር እንጨትም በተሠሩት በአራቱ ምሰሶች ላይ ስቀለው፤ ኩላቦቻቸውም ከወርቅ፥ አራቱም እግሮቻቸው ከብር የተሠሩ ይሁኑ።
መጋረጃውንም ከመያዣዎቹ በታች ታንጠለጥለዋለህ፥ በመጋረጃውም ውስጥ የምስክርን ታቦት አግባው፤ መጋረጃውም በቅድስቱና በቅድስተ ቅዱሳኑ መካከል መለያ ይሁናችሁ።
በቅድስተ ቅዱሳኑም ውስጥ የስርየት መክደኛውን በምስክሩ ታቦት ላይ አድርግ።
ገበታውንም በመጋረጃው ውጭ፥ መቅረዙንም በገበታው ፊት ለፊት በማደሪያው በደቡብ ወገን አድርግ፤ ገበታውንም በሰሜን ወገን አድርገው።
ለድንኳኑም ደጃፍ ከሰማያዊ ከሐምራዊም ከቀይም ግምጃ ከተፈተለ ከጥሩ በፍታም በጥልፍ አሠራር የተሠራ መጋረጃ አድርግለት።
ለመጋረጃውም አምስት ምሰሶች ከግራር እንጨት አድርግ፥ በወርቅም ለብጣቸው፤ ኩላቦቻቸውም ከወርቅ የተሠሩ ይሁኑ፤ አምስትም እግሮች አድርግላቸው።
ርዝመቱ አምስት ክንድ፥ ወርዱም አምስት ክንድ መሠዊያ ከግራር እንጨት አድርግ፤ አራት ማዕዘንም ይሁን፤ ከፍታውም ሦስት ክንድ ይሁን።
በአራቱም ማዕዘን ቀንዶችን ታደርጋለህ፥ ቀንዶቹም ከእርሱ ጋር በአንድ የተሠሩ ይሁኑ፤ በናስም ለብጠው።
አመድ የሚሆንባቸውን ምንቸቶች፥ መጫሪያዎቹንም፥ ድስቶቹንም፥ ሜንጦቹንም፥ ማንደጃዎቹንም አድርግ፤ ዕቃውንም ሁሉ ከናስ አድርግ።
እንደ መረብ ሆኖ የተሠራ የናስ መከታ አድርግለት፤ ለመከታውም አራት የናስ ቀለበት በአራት ማዕዘኑ አድርግለት።
መከታውም እስከ መሠዊያው እኵሌታ ይደርስ ዘንድ በመሰዊያው በሚዞረው በእርከኑ ታች አድርገው።
ለመሠዊያውም ከግራር እንጨት መሎጊያዎችን ሠርተህ በናስ ለብጣቸው።
መሎጊያዎቹም በቀለበቶች ውስጥ ይግቡ፤ መሠዊያውንም ስትሸከሙ መሎጊያዎቹ በሁለቱ ወገኖች ይሁኑ።
ከሳንቆች ሠርተህ ባዶ አድርገው፤ በተራራው እንዳሳየሁህ ምሳሌ እንዲሁ ያድርጉት።
የማደሪያውንም አደባባይ ሥራ፤ በደቡብ ወገን የጥሩ በፍታ መጋረጆች ይሁኑለት፥ የአንዱም ወገን ርዝመት መቶ ክንድ ይሁን፤
ከናስ የተሠሩ ሀያ ምሰሶችና ሀያ እግሮች ይሁኑለት፤ የምሰሶቹም ኩላቦችና ዘንጎች የብር ይሁኑ።
እንዲሁም በሰሜን ወገን መቶ ክንድ ርዝመት ያላቸው መጋረጆች፥ ከናስ የተሠሩ ሀያ ምሶሶች ሀያም እግሮች ይሁኑ፤ ለምሰሶችም የብር ኩላቦችና ዘንጎች ይሁኑ።
በምዕራብም ወገን ለአደባባዩ ስፋት አምሳ ክንድ ርዝመት ያላቸው መጋረጆች፥ አሥርም ምሰሶች፥ አሥርም እግሮች ይሁኑለት።
በምሥራቅም ወገን የአደባባዩ ስፋት አምሳ ክንድ ይሁን።
በአንድ ወገን የመጋረጆቹ ርዝመት አሥራ አምስት ክንድ ይሁን፤ ምሰሶቹም ሦስት፥ እግሮቹም ሦስት ይሁኑ።
በሌላውም ወገን የመጋረጆች ርዝመት አሥራ አምስት ክንድ ይሆናል፤ ምሰሶቹም ሦስት፥ እግሮቹም ሦስት ይሁኑ።
ለአደባባዩም ደጅ ከሰማያዊ ከሐምራዊም ከቀይም ግምጃ ከጥሩ በፍታም በጥልፍ አሠራር የተሠራ ሀያ ክንድ መጋረጃ ይሆናል፤ ምሰሶቹም አራት፥ እግሮቹም አራት ይሁኑ።
በአደባባዩም ዙሪያ ላሉት ምሰሶች ሁሉ የብር ዘንጎች፥ የብርም ኩላቦች፥ የናስም እግሮች ይሁኑላቸው።
የአደባባዩ ርዝመት መቶ ክንድ ስፋቱም አምሳ ክንድ ይሁን፥ የመጋረጃውም ከፍታ አምስት ክንድ ይሁን፤ መጋረጃውም ከጥሩ በፍታ፥ እግሮቹም ከናስ የተሠሩ ይሁኑ።
ለማገልገል ሁሉ የማደሪያው ዕቃ ሁሉ፥ ካስማዎቹም ሁሉ የአደባባዩም ካስማዎች ሁሉ፥ የናስ ይሁኑ።
አንተም መብራቱን ሁልጊዜ ያበሩት ዘንድ ለመብራት ተወቅጦ የተጠለለ ጥሩ የወይራ ዘይት እንዲያመጡልህ የእስራኤልን ልጆች እዘዛቸው።
በመገናኛው ድንኳን ውስጥ በምስክሩ ታቦት ፊት ባለው መጋረጃ ውጭ አሮንና ልጆቹ ከማታ እስከ ማለዳ ድረስ በእግዚአብሔር ፊት እንዲበራ ያሰናዱት፤ በእስራኤል ልጆች ዘንድ ለልጅ ልጃቸው የዘላለም ሥርዓት ይሁን።
እኔንም በክህነት እንዲያገለግሉኝ ትቀድሳቸው ዘንድ የምታደርግባቸው ነገር ይህ ነው፤ ነውር የሌለባቸውን አንድ ወይፈንና ሁለት አውራ በጎች ትወስዳለህ።
ቂጣ እንጀራ፥ በዘይትም የተለወሰ የቂጣ እንጐቻ፥ በዘይትም የተቀባ ስስ ቂጣ ከመልካም ስንዴ ታደርጋለህ።
በአንድ ሌማትም ታደርጋቸዋለህ፤ ከወይፈኑና ከሁለቱ አውራ በጎች ጋር በሌማቱ ታቀርባቸዋለህ።
አሮንና ልጆቹንም ወደ መገናኛው ድንኳን ታቀርባቸዋለህ፥ በውኃም ታጥባቸዋለህ።
ልብሶችን ወስደህ ለአሮን ሸሚዝና የኤፉድ ቀሚስ ኤፉድም የደረት ኪስም ታለብሰዋለህ፥ በብልሃትም በተጠለፈ ቋድ ታስታጥቀዋለህ፤
መጠምጠሚያውንም በራሱ ላይ ታደርጋለህ፥ የተቀደሰውንም አክሊል በመጠምጠሚያው ላይ ታኖራለህ።
የቅብዓትንም ዘይት ወስደህ በራሱ ላይ ታፈስሰዋለህ፥ ትቀባውማለህ።
ልጆቹንም ታቀርባቸዋለህ፥ ሸሚዞቹንም ታለብሳቸዋለህ።
አሮንንና ልጆቹንም በመታጠቂያ ታስታጥቃቸዋለህ፥ ቆብንም ታለብሳቸዋለህ፤ ለዘላለም ሥርዓትም ክህነት ይሆንላቸዋል፤ እንዲሁም አሮንንና ልጆቹን ትክናቸዋለህ።
ወይፈኑንም ወደ መገናኛው ድንኳን በር ፊት ታቀርበዋለህ፤ አሮንና ልጆቹም እጆቻቸውን በወይፈኑ ራስ ላይ ይጭናሉ።
ወይፈኑንም በመገናኛው ድንኳን በር አጠገብ በእግዚአብሔር ፊት ታርደዋለህ።
ከወይፈኑም ደም ወስደህ በመሠዊያው ቀንዶች ላይ በጣትህ ትረጨዋለህ፤ ደሙንም ሁሉ ከመሠዊያው በታች ታፈስሰዋለህ።
የሆድ ዕቃውንም የሚሸፍነውን ስብ ሁሉ በጉልበቱም ላይ ያለውን መረብ ሁለቱንም ኵላሊቶች በላያቸውም ያለውን ስብ ወስደህ በመሠዊያው ላይ ታቃጥላለህ።
የወይፈኑን ሥጋ ግን፥ ቁርበቱንም፥ ፈርሱንም ከሰፈር ውጭ በእሳት ታቃጥለዋለህ፤ የኃጢአት መሥዋዕት ነው።
አንደኛውንም አውራ በግ ትወስደዋለህ፤ አሮንና ልጆቹም በአውራው በግ ራስ ላይ እጆቻቸውን ይጭናሉ።
አውራውንም በግ ታርደዋለህ፥ ደሙንም ወስደህ በመሠዊያው ላይ በዙሪያው ትረጨዋለህ።
አውራውንም በግ በየብልቱ ትቈርጠዋለህ፥ የሆድ ዕቃውንና እግሮቹንም ታጥባለህ፥ ከብልቱና ከራሱም ጋር ታኖረዋለህ።
አውራውንም በግ በሞላው በመሠዊያው ላይ ታቃጥላለህ፤ ለእግዚአብሔር የሚቃጠል መሥዋዕት ነው፤ ጣፋጭ ሽቱ ነው። ለእግዚአብሔር የቀረበ የእሳት ቍርባን ነው።
ሁለተኛውንም አውራ በግ ትወስደዋለህ፤ አሮንና ልጆቹም እጆቻቸውን በአውራው በግ ራስ ላይ ይጭናሉ።
አውራውንም በግ ታርደዋለህ፥ ደሙንም ትወስዳለህ፥ የአሮንንም የቀኝ ጆሮ ጫፍ፥ የልጆቹንም የቀኝ ጆሮአቸውን ጫፍ፥ የቀኝ እጃቸውንና የቀኝ እግራቸውን አውራ ጣት ታስነካለህ፤ ደሙንም በመሠዊያው ላይ በዙሪያው ትረጨዋለህ።
በመሠዊያውም ላይ ካለው ደም ከቅብዓት ዘይትም ወስደህ በአሮንና በልብሱ ላይ፥ ከእርሱም ጋር ባሉት በልጆቹና በልብሶቻቸው ላይ ትረጨዋለህ፤ እርሱም ልብሶቹም፥ ከእርሱም ጋር ልጆቹ ልብሶቻቸውም ይቀደሳሉ።
ደግሞም የሚካኑበት አውራ በግ ነውና የበጉን ስብ፥ ላቱንም፥ የሆድ ዕቃውንም የሚሸፍነውን ስብ፥ በጉበቱም ላይ ያለውን መረብ፥ ሁለቱንም ኵላሊቶች በላያቸውም ያለውን ስብ፥ የቀኙንም ወርች ትወስዳለህ።
አንድ እንጀራ፥ አንድም የዘይት እንጀራ፥ አንድም ስስ ቂጣ በእግዚአብሔር ፊት በሌማት ካለው ቂጣ እንጀራ ትወስዳለህ፤
ሁሉንም በአሮን እጆችና በልጆቹ እጆች ታኖረዋለህ፤ ለሚወዘወዝ ቍርባን በእግዚአብሔር ፊት ትወዘውዘዋለህ።
ከእጃቸውም ትቀበለዋለህ፥ በመሠዊያውም ላይ ከሚቃጠል መሥዋዕት ጋር በእግዚአብሔር ፊት ጣፋጭ ሽቱ እንዲሆን ታቃጥለዋለህ፤ እርሱ ለእግዚአብሔር የእሳት ቍርባን ነው።
ለአሮንም ክህነት የታረደውን በግ ፍርምባ ወስደህ ለሚወዘወዝ ቍርባን በእግዚአብሔር ፊት ትወዘውዘዋለህ፤ እርሱም የአንተ ወግ ይሆናል።
ከሚካኑበትም አውራ በግ የተወሰደ ለአሮንና ለልጆቹ ወግ የሚሆን ለመሥዋዕት የተወዘወዘውን ፍርምባና የተነሣውን ወርች ትቀድሳለህ።
ያውም የማንሣት ቍርባን ነውና ከእስራኤል ልጆች ዘንድ ለዘላለም የአሮንና የልጆቹ ወግ ይሁን፤ የእስራኤል ልጆች የሚያቀርቡት የደኅንነት መሥዋዕታቸው የማንሣት ቍርባን ይሆናል፤ ለእግዚአብሔር የማንሣት ቍርባን ይሆናል።
የተቀደሰውም የአሮን ልብስ ይቀቡበትና ይካኑበት ዘንድ ከእርሱ በኋላ ለልጆቹ ይሁን።
ከልጆቹም በእርሱ ፋንታ ካህን የሚሆነው በመቅደስ ለማገልገል ወደ መገናኛው ድንኳን ሲገባ ሰባት ቀን ይልበሰው።
የሚካንበትንም አውራ በግ ወስደህ ሥጋውን በተቀደሰ ስፍራ ታበስለዋለህ።
አሮንና ልጆቹም የአውራውን በግ ሥጋ በሌማትም ያለውን እንጀራ በመገናኛው ድንኳን በር ይበሉታል።
የተካኑና የተቀደሱ ይሆኑ ዘንድ ማስተስረያ የሆነውን ነገር ይብሉት፤ ሌላ ሰው ግን አይብላው፤ የተቀደሰ ነውና።
የተካኑበትም ሥጋ ወይም እንጀራ ተርፎ ቢያድር፥ የቀረውን በእሳት ታቃጥለዋለህ፤ የተቀደሰ ነውና አይበላም።
እንዳዘዝሁህም ሁሉ በአሮንና በልጆቹ እንዲህ አድርግ፤ ሰባት ቀን ትክናቸዋለህ።
ዕለት ዕለትም ስለ ማስተስረይ ለኃጢአት መሥዋዕት ወይፈኑን ታቀርባለህ፤ ማስተስረያም ባደረግህ ጊዜ መሠዊያውን ታነጻዋለህ፤ ቅዱስም ይሆን ዘንድ ትቀባዋለህ።
ሰባት ቀን ለመሠዊያው ማስተስረያ ታደርጋለህ፥ ትቀድሰውማለህ፤ መሠዊያውም ቅድስተ ቅዱሳን ይሆናል፤ መሠዊያውንም የሚነካ ሁሉ ቅዱስ ይሆናል።
በመሠዊያውም ላይ የምታቀርበው ይህ ነው፤ በቀን በቀን ዘወትር ሁለት የዓመት ጠቦቶች ታቀርባለህ።
አንዱን ጠቦት በማለዳ ቍርባን አድርገህ ታቀርበዋለህ፤ ሁለተኛውንም ጠቦት በማታ ቍርባን አድርገህ ታቀርበዋለህ።
ከአንዱ ጠቦትም ጋር የኢን መስፈሪያ አራተኛ እጅ በሆነ ተወቅጦ በተጠለለ ዘይት የተለወሰ የኢን መስፈሪያ አሥረኛ እጅ መልካም ዱቄት፥ ደግሞ ለመጠጥ ቍርባን የኢን መስፈሪያ አራተኛ እጅ የወይን ጠጅ ታቀርባለህ።
ሁለተኛውንም ጠቦት በማታ ታቀርበዋለህ፥ እንደ ማለዳውም የእህልና የመጠጥ ቍርባን ታደርግበታለህ፤ ለእግዚአብሔር ጣፋጭ ሽቱ እንዲሆን የእሳት ቍርባን ይሆናል።
ለአንተ እናገር ዘንድ ከእናንተ ጋር በምገናኝበት በመገናኛው ድንኳን ደጃፍ፥ በእግዚአብሔር ፊት ይህ ዘወትር ለልጅ ልጃችሁ የሚቃጠል መሥዋዕት ይሆናል።
ከእስራኤልም ልጆች ጋር በዚያ እገናኛለሁ፤ ድንኳኑም በክብሬ ይቀደሳል።
የመገናኛውንም ድንኳን መሠዊያውንም እቀድሳለሁ፤ በክህነትም ያገለግሉኝ ዘንድ አሮንንና ልጆቹን እቀድሳለሁ።
በእስራኤልም ልጆች መካከል እኖራለሁ፥ አምላክም እሆናቸዋለሁ።
በመካከላቸውም እኖር ዘንድ ከግብፅ ምድር ያወጣኋቸው አምላካቸው እግዚአብሔር እኔ እንደ ሆንሁ ያውቃሉ፤ እኔ አምላካቸው እግዚአብሔር ነኝ።
የዕጣን መሠዊያውን ሥራ፤ ከግራር እንጨት አድርገው።
ርዝመቱ አንድ ክንድ፥ ስፋቱም አንድ ክንድ፥ አራት ማዕዘን ይሁን፤ ከፍታውም ሁለት ክንድ ይሆናል፤ ቀንዶቹም ከእርሱ ጋር በአንድነት የተሠሩ ይሁኑ።
ላይኛውንና የግድግዳውንም ዙሪያ ቀንዶቹንም በጥሩ ወርቅ ትለብጠዋለህ፤ በዙሪያውም የወርቅ ክፈፍ ታደርግለታለህ።
ከክፈፉም በታች ሁለት የወርቅ ቀለበቶች አድርግለት። በዚህና በዚያ በሁለቱ ጎን ታደርጋቸዋለህ፤ ለመሸከምም የመሎጊያዎች ስፍራ ይሁኑ።
መሎጊያዎቹንም ከግራር እንጨት አድርግ፥ በወርቅም ለብጣቸው።
በምስክሩ ታቦት አጠገብም ካለው መጋረጃ በፊት ታኖረዋለህ ይህንም አንተን በምገናኝበት ከምስክሩ በላይ ባለው በስርየት መክደኛ ፊት ታኖረዋለህ።
አሮንም የጣፋጭ ሽቱ እጣን ይጠንበት፤ በማለዳ በማለዳ መብራቶቹን ሲያዘጋጅ ይጠነው።
ይህን በእግዚአብሔር ፊት ለልጅ ልጃችሁ የዘወትር ዕጣን ይሆን ዘንድ አሮን በማታ ጊዜ መብራቶቹን ሲያበራ ያጥነዋል።
ሌላም ዕጣን፥ የሚቃጠለውንም መስዋዕት፥ የእህሉንም ቍርባን አታቀርብበትም፤ የመጠጥም ቍርባን አታፈስስበትም።
አሮንም በአመት አንድ ጊዜ በቀንዶቹ ላይ ማስተስረያ ያደርጋል፤ በአመት አንድ ጊዜ ለልጅ ልጃችሁ ማስተስረያ በሚሆን በኃጢአት መሥዋዕት ደም ማስተስረያ ያደርግበታል። ለእግዚአብሔር ቅድስተ ቅዱሳን ናት።
እግዚአብሔርም ሙሴን እንዲህ ብሎ ተናገረው።
አንተ የእስራኤልን ልጆች ቍጥር ተቀብለህ፥ በቈጠርሃቸው ጊዜ መቅሰፍት እንዳይሆንባቸው፥ በቈጠርሃቸው ጊዜ ከእነርሱ ሰው ሁሉ እንደ ቍጥራቸው መጠን የነፍሱን ቤዛ ለእግዚአብሔር ይስጥ።
አልፎ የሚቈጠር ሁሉ ግማሽ ሰቅል እንደ መቅደሱ ሰቅል ሚዛን ይሰጣል፤ የሰቅል ግማሽ ለእግዚአብሔር ያነሣል።
ሰቅሉ ሀያ ኦቦሊ ነው። አልፎ የተቈጠረ ሁሉ፥ ከሀያ ዓመት ጀምሮ ከዚያም ከፍ ያለ፥ የእግዚአብሔርን ስጦታ ይሰጣል።
ለነፍሳችሁ ማስተስረያ የእግዚአብሔርን ስጦታ ስትሰጡ ባለ ጠጋው ከሰቅል ግማሽ አይጨምር፥ ድሀውም አያጕድል።
የማስተስረያውንም ገንዘብ ከእስራኤል ልጆች ወስደህ ለመገናኛው ድንኳን ማገልገያ ታደርገዋለህ፤ በእግዚአብሔርም ፊት ለነፍሳችሁ ቤዛ እንዲሆን ለእስራኤል ልጆች መታሰቢያ ይሁን።
እግዚአብሔርም ሙሴን እንዲህ ብሎ ተናገረው።
የመታጠቢያ ሰንና መቀመጫውን ከናስ ሥራ፤ በመገናኛው ድንኳንና በመሠዊያው መካከል እርሱን አድርገህ ውኃን ትጨምርበታለህ።
አሮንና ልጆቹም እጆቻቸውንና እግሮቻቸውን ይታጠቡበታል።
ወደ መገናኛው ድንኳን በገቡ ጊዜ፥ ለእግዚአብሔርም የእሳት መስዋዕት ያቃጥሉ ዘንድ ወደ መሠዊያው ሊያገለግሉ በቀረቡ ጊዜ፥ እንዳይሞቱ ይታጠቡበታል።
እንዳይሞቱም እጆቻቸውንና እግሮቻቸውን ይታጠቡ፤ ይህም ለእርሱ ከእርሱም በኋላ ለዘሩ የዘላለም ሥርዓት ይሆንላቸዋል።
እግዚአብሔርም ሙሴን እንዲህ ብሎ ተናገረው።
አንተም ክቡሩን ሽቱ ውሰድ፤ የተመረጠ ከርቤ አምስት መቶ ሰቅል፥ ግማሽም ጣፋጭ ቀረፋ ሁለት መቶ አምሳ ሰቅል፥ የጠጅ ሣርም እንዲሁ ሁለት መቶ አምሳ ሰቅል፥
ብርጕድም አምስት መቶ ሰቅል እንደ መቅደሱ ሰቅል ሚዛን፥ የወይራ ዘይትም አንድ የኢን መስፈሪያ ትወስዳለህ።
በቀማሚም ብልሃት እንደ ተሠራ ቅመም፥ የተቀደሰ የቅብዓት ዘይት ታደርገዋለህ፤ የተቀደሰ የቅብዓት ዘይት ይሆናል።
የመገናኛውንም ድንኳን፥ የምስክሩንም ታቦት፥
ገበታውንም ዕቃውንም ሁሉ፥ መቅረዙንም ዕቃውንም፥ የዕጣን መሠዊያውንም፥
ለሚቃጠል መሥዋዕት የሚሆነውን መሠዊያና ዕቃውንም ሁሉ፥ የመታጠቢያውን ሰንና መቀመጫውንም ትቀባበታለህ።
ሁሉንም ትቀድሳቸዋለህ፥ ቅድስተ ቅዱሳንም ይሆናሉ፤ የሚነካቸውም ሁሉ ቅዱስ ይሆናል።
በክህነትም ያገለግሉኝ ዘንድ አሮንንና ልጆቹን ቅባቸው፥ ቀድሳቸውም።
አንተም ለእስራኤል ልጆች እንዲህ ብለህ ተናገር። ይህ ለልጅ ልጃችሁ የተቀደሰ የቅብዓት ዘይት ይሁንልኝ።
በሰው ሥጋ ላይ አይፍሰስ፤ እንደ እርሱም የተሰራ ሌላ ቅብዓት አታድርጉ፤ ቅዱስ ነው፥ ለእናንተም ቅዱስ ይሁን።
እንደ እርሱ ያለውን የሚያደርግ ሰው፥ በሌላም ሰው ላይ የሚያፈስሰው ከሕዝቡ ተለይቶ ይጥፋ።
እግዚአብሔርም ሙሴን አለው። ጣፋጭ ሽቱ ውሰድ፤ የሚንጠባጠብ ሙጫ፥ በዛጎል ውስጥ የሚገኝ ሽቱ፥ የሚሸትትም ሙጫ፥ ጥሩም እጣን ውሰድ፤ የሁሉም መጠን ትክክል ይሁን።
በቀማሚ ብልሃት እንደ ተሠራ፥ በጨው የተቀመመ ንጹሕና ቅዱስ ዕጣን አድርገው።
ከእርሱም ጥቂት ትወቅጣለህ፥ ታልመውማለህ፤ ከዚያም ወስደህ አንተን በምገናኝበት በመገናኛው ድንኳን ውስጥ በምስክሩ ፊት ታኖረዋለህ። እርሱም የቅዱሳን ቅዱስ ይሁንላችሁ።
እንደ እርሱ የተሠራ ዕጣን ለእናንተ አታድርጉ፤ በእናንተ ዘንድም ለእግዚአብሔር የተቀደሰ ይሁን።
ሊያሸትተውም እንደ እርሱ የሚያደርግ ሰው ከሕዝቡ ተለይቶ ይጥፋ።
እግዚአብሔርም ሙሴን እንዲህ ብሎ ተናገረው።
እነሆ በባስልኤል ስም ተጠራሁ ይህም ከነገደ ይሁዳ የተወለደ የሑር የልጅ ልጅ፥ የኡሪ ልጅ ባስልኤል ነው።
በሥራ ሁሉ ብልሃት በጥበብም በማስተዋልም በእውቀትም የእዚአብሔርን መንፈስ ሞላሁበት፤
የጥበብን ሥራ ያስተውል ዘንድ፥ በወርቅና በብር በናስም ይሰራ ዘንድ፥
ለፈርጥ የሚሆነውን የዕንቍ ድንጋይ ይቀርጽ ዘንድ፥ እንጨቱንም ይጠርብ ዘንድ፥ ሥራውንም ሁሉ ይሠራ ዘንድ።
እኔም እነሆ ከእርሱ ጋር ከዳን ነገድ የሚሆን የአሂሳሚክን ልጅ ኤልያብን ሰጠሁ፤ ያዘዝሁህን ሁሉ ያደርጉ ዘንድ በልባቸው ጥበበኞች በሆኑት ሁሉ ጥበብን አኖርሁ።
በክህነት እኔን የሚያገለግሉበትን የካህኑን የአሮንን ልብሰ ተክህኖና የልጆቹን ልብስ፥
የቅብዓቱንም ዘይት፥ ለመቅደሱ የሚሆን የጣፋጭ ሽቱውንም ዕጣን እንዳዘዝሁህ ሁሉ ያድርጉ።
እግዚአብሔርም ሙሴን እንዲህ ሲል ተናገረው።
ለእስራኤል ልጆች እንዲህ ብለህ ንገራቸው። እኔ የምቀድሳችሁ እግዚአብሔር እንደ ሆንሁ ታውቁ ዘንድ በእኔና በእናንተ ዘንድ ለልጅ ልጃችሁ ምልክት ነውና ሰንበቶቼን ፈጽሞ ጠብቁ።
ስለዚህ ለእናንተ ቅዱስ ነውና ሰንበትን ጠብቁ፤ የሚያረክሰውም ሰው ሁሉ ፈጽሞ ይገደል፥ ሥራንም በእርሱ የሠራ ሰው ሁሉ ከሕዝቡ መካከል ተለይቶ ይጥፋ።
ስድስት ቀን ሥራን ሥራ፤ ሰባተኛው ቀን ግን ለእግዚአብሔር የተቀደሰ የዕረፍት ሰንበት ነው፤ በሰንበት ቀን የሚሠራ ሁሉ ፈጽሞ ይገደል።
የእስራኤልም ልጆች ለልጅ ልጃቸው ለዘላለም ቃል ኪዳን በሰንበት ያርፉ ዘንድ ሰንበትን ይጠብቁ።
እግዚአብሔር ሰማይንና ምድርን በስድስት ቀን ስለ ፈጠረ፥ በሰባተኛውም ቀን ከሥራው ስላረፈና ስለ ተነፈሰ፥ በእኔና በእስራኤል ልጆች ዘንድ የዘላለም ምልክት ነው።
እግዚአብሔርም ከሙሴ ጋር በሲና ተራራ የተናገረውን በፈጸመ ጊዜ በእግዚአብሔር ጣት የተጻፈባቸውን ከድንጋይ የሆኑ ሁለቱን የምስክር ጽላቶች ሰጠው።
ሕዝቡም ሙሴ ከተራራው ሳይወርድ እንደ ዘገየ ባዩ ጊዜ፥ ወደ አሮን ተሰብስበው። ይህ ከግብፅ ምድር ያወጣን ሰው ሙሴ ምን እንደ ሆነ አናውቅምና ተነሥተህ በፊታችን የሚሄዱ አማልክት ሥራልን አሉት።
አሮንም። በሚስቶቻችሁ በወንዶችና በሴቶች ልጆቻችሁም ጆሮ ያሉትን የወርቅ ቀለበቶች ሰብራችሁ አምጡልኝ አላቸው።
ሕዝቡም ሁሉ በጆሮቻቸው ያሉትን የወርቅ ቀለበቶች ሰብረው ወደ አሮን አመጡለት።
ከእጃቸውም ተቀብሎ በመቅረጫ ቀረጸው፥ ቀልጦ የተሠራ ጥጃም አደረገው፤ እርሱም። እስራኤል ሆይ፥ እነዚህ ከግብፅ ምድር ያወጡህ አማልክትህ ናቸው አላቸው።
አሮንም ባየው ጊዜ መሠዊያን በፊቱ ሠራ፤ አሮንም።ነገ የእግዚአብሔር በዓል ነው ሲል አወጀ።
በነጋውም ማልደው ተነሥተው የሚቃጠል መሥዋዕት ሠዉ፥ የደኅነትም መሥዋዕት አቀረቡ፤ ሕዝቡም ሊበሉና ሊጠጡ ተቀመጡ፥ ሊዘፍኑም ተነሡ።
እግዚአብሔርም ሙሴን። ከግብፅ ምድር ያወጣኸው ሕዝብህ ኃጢአት ሠርተዋልና ሂድ፥ ውረድ።
ካዘዝኋቸው መንገድ ፈጥነው ፈቀቅ አሉ፤ ቀልጦ የተሠራ የጥጃ ምስል ለራሳቸው አደረጉ፥ ሰገዱለትም፥ ሠዉለትም። እስራኤል ሆይ፥ እነዚህ ከግብፅ ምድር ያወጡህ አማልክትህ ናቸው አሉ ሲል ተናገረው።
እግዚአብሔርም ሙሴን እኔ ይህን ሕዝብ አየሁት፥ እነሆም አንገተ ደንዳና ሕዝብ ነው አለው።
አሁንም ቍጣዬ እንዲቃጠልባቸው እንዳጠፋቸውም ተወኝ፤ አንተንም ለታላቅ ሕዝብ አደርግሃለሁ አለው።
ሙሴም በእግዚአብሔር በአምላኩ ፊት ጸለየ፥ አለም። አቤቱ፥ ቍጣህ በታላቅ ኃይልና በጽኑ እጅ ከግብፅ ምድር ባወጣኸው በሕዝብህ ላይ ስለ ምን ተቃጠለ?
ግብፃውያንስ። በተራራ መካከል ሊገድላቸው፥ ከምድርም ፊት ሊያጠፋቸው ለክፋት አወጣቸው ብለው ስለ ምን ይናገራሉ? ከመዓትህ ተመለስ፥ ለሕዝብህም በክፋታቸው ላይ ራራ።
ዘራችሁን እንደ ሰማይ ከዋክብት አበዛለሁ፥ ይህችንም የተናገርኋትን ምድር ሁሉ ለዘራችሁ እሰጣታለሁ፥ ለዘላለምም ይወርሱአታል ብለህ በራስህ የማልህላቸውን ባሪያዎችህን አብርሃምንና ይስሐቅን እስራኤልንም አስብ።
እግዚአብሔርም በሕዝቡ ላይ ሊያደርግ ስላሰበው ክፋት ራራ።
ሙሴም ተመለሰ፥ ሁለቱንም የምስክር ጽላቶች በእጁ ይዞ ከተራራው ወረደ፤ ጽላቶቹም በዚህና በዚያ በሁለት ወገን ተጽፎባቸው ነበር።
ጽላቶቹም የእግዚአብሔር ሥራ ነበሩ፤ ጽሕፈቱም በጽላቶች ላይ የተቀረጸባቸው የእግዚአብሔር ጽሕፈት ነበረ።
ኢያሱም እልል ሲሉ የሕዝቡን ድምፅ ሰምቶ ሙሴን። የሰልፍ ድምፅ በሰፈሩ ውስጥ አለ አለው።
እርሱም። ይህ የድል ነሺዎች ወይም የድል ተነሺዎች ድምፅ አይደለም፥ ነገር ግን የዘፈን ድምፅ እሰማለሁ አለው።
እንዲህም ሆነ፤ ወደ ሰፈሩ ሲቀርብ ጥጃውንም ዘፈኑንም አየ፤ የሙሴም ቍጣ ተቃጠለ፥ ጽላቶቹንም ከእጁ ጥሎ ከተራራው በታች ሰበራቸው።
የሠሩትንም ጥጃ ወስዶ በእሳት አቀለጠው፥ እንደ ትቢያም እስኪሆን ድረስ ፈጨው፥ በውኃውም ላይ በተነው፥ ለእስራኤልም ልጆች አጠጣው።
ሙሴም አሮንን። ይህን ታላቅ ኃጢአት ታመጣበት ዘንድ ይህ ሕዝብ ምን አደረገህ? አለው።
አሮንም እንዲህ አለ። ጌታዬ ሆይ፥ ቍጣህ አይቃጠል፤ ይህ ሕዝብ ክፋትን እንዲወድድ አንተ ታውቃለህ።
እነርሱም። ይህ ከግብፅ ምድር ያወጣን ሰው ሙሴ ምን እንደ ሆነ አናውቅምና በፊታችን የሚሄዱ አማልክት ሥራልን አሉኝ።
እኔም። ከእናንተ ወርቅ ያለው ሰው ከእርሱ ሰብሮ ያምጣልኝ አልኋቸው፤ ሰጡኝም፤ በእሳትም ላይ ጣልሁት፥ ይህም ጥጃ ወጣ።
ሙሴም በጠላቶቻቸው ፊት እንዲነወሩ አሮን ስድ ለቅቋቸዋልና ሕዝቡ ስድ እንደ ተለቀቁ ባየ ጊዜ፥
በሰፈሩ ደጅ ቆሞ። የእግዚአብሔር ወገን የሆነ ወደ እኔ ይምጣ! አለ፤ የሌዊም ልጆች ሁሉ ወደ እርሱ ተሰበሰቡ።
እርሱም። የእስራኤል አምላክ እግዚአብሔር እንዲህ ይላል። የእናንተ ሰው ሁሉ ሰይፉን በወገቡ ላይ ይታጠቅ፥ በሰፈሩም ውስጥ በዚህና በዚያ ከበር እስከ በር ተመላለሱ፥ የእናንተም ሰው ሁሉ ወንድሙን ወዳጁንም ጎረቤቱንም ይግደል አላቸው።
የሌዊም ልጆች ሙሴ እንዳለ አደረጉ፤ በዚያም ቀን ከሕዝቡ ሦስት ሺህ ሰዎች ሞቱ።
ሙሴም። ዛሬ በረከትን እንዲያወርድላችሁ እያንዳንዳችሁ በልጃችሁና በወንድማችሁ ላይ ዛሬ እጃችሁን ለእግዚአብሔር ቅዱስ አድርጉ አለ።
በነጋውም ሙሴ ለሕዝቡ። እናንተ ታላቅ ኃጢአት ሠርታችኋል፤ አሁንም ወደ እግዚአብሔር እወጣለሁ፤ ምናልባት ኃጢአታችሁን አስተሰርይላችኋለሁ አላቸው።
ሙሴም ወደ እግዚአብሔር ተመልሶ። ወዮ! እኒህ ሕዝብ ታላቅ ኃጢአት ሠርተዋል፥ ለራሳቸውም የወርቅ አማልክት አድርገዋል፤
አሁን ይህን ኃጢአታቸውን ይቅር በላቸው፤ ያለዚያ ግን ከጻፍኸው መጽሐፍህ እባክህ ደምስሰኝ አለ።
እግዚአብሔርም ሙሴን። የበደለኝን እርሱን ከመጽሐፌ እደመስሰዋለሁ።
አሁንም ሂድ፥ ይህንም ሕዝብ ወደ ነገርሁህ ምራ፤ እነሆ መልአኬ በፊትህ ይሄዳል፤ ነገር ግን በምጐበኝበት ቀን ኃጢአታቸውን አመጣባቸዋለሁ አለው።
አሮን የሠራውን ጥጃ ስለ ሠሩ እግዚአብሔር ሕዝቡን ቀሠፈ።
እግዚአብሔርም ሙሴን እንዲህ ብሎ ተናገረው። ሂድ፥ ለአብርሃምና ለይስሐቅ ለያዕቆብም። ለዘርህ እሰጣታለሁ ብዬ ወደ ማልሁባት ምድር፥  ወተትና ማርም ወደምታፈስሰው ምድር አንተ ከግብፅ ምድር ካወጣኸው ሕዝብ ጋር ከዚህም ውጣ።
በፊትህ መልአክ እሰድዳለሁ፤ ከነዓናዊውን አሞራዊውንም ኬጢያዊውንም ፌርዛዊውንም ኤዊያዊውንም ኢያቡሳዊውንም አወጣልሃለሁ።
ሕዝቡም ይህን ክፉ ወሬ ሰምተው አዘኑ።
እግዚአብሔርም ሙሴን። ለእስራኤል ልጆች። እናንተ አንገተ ደንዳና ሕዝብ ናችሁ፥ አንድ ጊዜ በእናንተ መካከል ብወጣ አጠፋችኋለሁ፤ አሁንም የማደርግባችሁን አውቅ ዘንድ ጌጣችሁን ከእናንተ አውጡ በላቸው አለው።
የእስራኤልም ልጆች ከኮሬብ ተራራ ጀምረው ጌጣቸውን አወጡ።
ሙሴም ድንኳኑን እየወሰደ ከሰፈር ውጭ ይተክለው ነበር፤ ከሰፈሩም ራቅ ያደርገው ነበር፤ የመገናኛውም ድንኳን ብሎ ጠራው። እግዚአብሔርንም የፈለገ ሁሉ ከሰፈር ውጭ ወዳለው ወደ መገናኛው ድንኳን ይወጣ ነበር።
ሙሴም ወደ ድንኳኑ በሄደ ጊዜ ሕዝቡ ሁሉ ይነሡ ነበር፥ እያንዳንዱም በድንኳኑ ደጃፍ ይቆም ነበር፥ ሙሴም ወደ ድንኳኑ እስኪገባ ድረስ ይመለከቱት ነበር።
ሙሴም ወደ ድንኳኑ በገባ ጊዜ የደመና ዓምድ ይወርድ ነበር፥ በድንኳኑም ደጃፍ ይቆም ነበር፤ እግዚአብሔርም ሙሴን ይናገረው ነበር።
ሕዝቡም ሁሉ የደመናው ዓምድ በድንኳኑ ደጃፍ ሲቆም ያየው ነበር፤ ሕዝቡም ሁሉ ተነሥቶ እያንዳንዱ በድንኳኑ ደጃፍ ይሰግድ ነበር።
እግዚአብሔርም ሰው ከባልንጀራው ጋር እንደሚነጋገር ፊት ለፊት ከሙሴ ጋር ይነጋገር ነበር። ሙሴም ወደ ሰፈሩ ይመለስ ነበር፤ ነገር ግን ሎሌው ብላቴና የነዌ ልጅ ኢያሱ ከድንኳኑ አይለይም ነበር።
ሙሴም እግዚአብሔርን። እነሆ አንተ። ይህን ሕዝብ አውጣ ትለኛለህ፤ ከእኔም ጋር የምትልከውን አላስታወቅኸኝም። አንተም። በስምህ አወቅሁህ፥ ደግሞም በእኔ ፊት ሞገስን አገኘህ አልኸኝ።
አሁንም በፊትህ ሞገስን አግኝቼ እንደ ሆነ፥ አውቅህ ዘንድ በፊትህም ሞገስን አገኝ ዘንድ መንገድህን እባክህ አሳየኝ፤ ይህም ሕዝብ ሕዝብህ እንደ ሆነ ተመልከት አለው።
እግዚአብሔርም። እኔ ከአንተ ጋር እሄዳለሁ፥ አሳርፍህማለሁ አለው።
እርሱም። አንተ ከእኛ ጋር ካልወጣህስ፥ ከዚህ አታውጣን።
በምድርም ፊት ካለው ሕዝብ ሁሉ እኔና ሕዝብህ የተለየን እንሆን ዘንድ አንተ ከእኛ ጋር ካልወጣህ፥ እኔና ሕዝብህ በአንተ ዘንድ ሞገስ ማግኘታችን በምን ይታወቃል? አለው።
እግዚአብሔርም ሙሴን። በፊቴ ሞገስ ስላገኘህ በስምህም ስላወቅሁህ ይህን ያልኸውን ነገር አደርጋለሁ አለው።
እርሱም። እባክህ ክብርህን አሳየኝ አለ።
እግዚአብሔርም። እኔ መልካምነቴን ሁሉ በፊትህ አሳልፋለሁ፤ የእግዚአብሔርንም ስም በፊትህ አውጃለሁ፤ ይቅርም የምለውን ይቅር እላለሁ፥ የምምረውንም እምራለሁ አለ።
ደግሞም። ሰው አይቶኝ አይድንምና ፊቴን ማየት አይቻልህም አለ።
እግዚአብሔርም አለ። እነሆ ስፍራ በእኔ ዘንድ አለ፥ በዓለቱም ላይ ትቆማለህ፤
ክብሬም ባለፈ ጊዜ በሰንጣቃው ዓለት አኖርሃለሁ፥ እስካልፍ ድረስ እጄን በላይህ እጋርዳለሁ፤
እጄንም ፈቀቅ አደርጋለሁ፥ ጀርባዬንም ታያለህ፤ ፊቴ ግን አይታይም።
እግዚአብሔርም ሙሴን አለው። ሁለት የድንጋይ ጽላቶች እንደ ፊተኞች አድርገህ ጥረብ፤ በሰበርኻቸው በፊተኞቹ ጽላቶች የነበሩትን ቃሎች እጽፍባቸዋለሁ።
ነገም የተዘጋጀህ ሁን፥ በማለዳም ወደ ሲና ተራራ ወጥተህ በዚያ በተራራው ራስ ላይ በፊቴ ቁም።
ከአንተም ጋር ማንም ሰው አይውጣ፥ በተራራውም ሁሉ ማንም አይታይ፤ መንጎችና ከብቶችም በዚያ ተራራ ፊት አይሰማሩ።
ሙሴም እንደ ፊተኞቹ አድርጎ ሁለት የድንጋይ ጽላቶች ጠረበ፤ በነጋውም ማልዶ እግዚአብሔር እንዳዘዘው ወደ ሲና ተራራ ወጣ፥ ሁለቱንም የድንጋይ ጽላቶች በእጁ ወሰደ፥
እግዚአብሔርም በደመናው ውስጥ ወረደ፥ በዚያም ከእርሱ ጋር ቆመ፥ የእግዚአብሔርንም ስም አወጀ።
እግዚአብሔርም በፊቱ አልፎ። እግዚአብሔር፥ እግዚአብሔር መሐሪ፥ ሞገስ ያለው፥ ታጋሽም፥ ባለ ብዙ ቸርነትና እውነት፥
እስከ ሺህ ትውልድም ቸርነትን የሚጠብቅ፥ አበሳንና መተላለፍን ኃጢአትንም ይቅር የሚል፥ በደለኛውንም ከቶ የማያነጻ፥ የአባቶችንም ኃጢአት በልጆች እስከ ሦስትና እስከ አራት ትውልድም በልጅ ልጆች የሚያመጣ አምላክ ነው ሲል አወጀ።
ሙሴም ፈጥኖ ወደ መሬት ተጐነበሰና ሰገደ።
አቤቱ በፊትህስ ሞገስን አግኝቼ እንደ ሆነ፥ ይህ አንገተ ደንዳና ሕዝብ ነውና ጌታዬ በመካከላችን ይሂድ፤ ጠማማነታችንንና ኃጢአታችንንም ይቅር በለን፥ ለርስትህም ተቀበለን አለ።
እርሱም አለው። እነሆ እኔ ቃል ኪዳን አደርጋለሁ፤ በምድር ሁሉ፥ በአሕዛብም ሁሉ ዘንድ እንደ እርሱ ያለ ከቶ ያልተደረገውን ተአምራት በሕዝብህ ሁሉ ፊት አደርጋለሁ፤ እኔም በአንተ ዘንድ የምሠራው ነገር የሚያስፈራ ነውና አንተ ያለህበት ይህ ሕዝብ ሁሉ የእግዚአብሔርን ሥራ ያያል።
በዚህ ቀን የማዝዝህን ነገር ጠብቅ፤ እነሆ እኔ አሞራዊውን ከነዓናዊውንም ኬጢያዊውንም ፌርዛዊውንም ኤዊያዊውንም ኢያቡሳዊውንም በፊትህ አወጣለሁ።
በመካከልህ ወጥመድ እንዳይሆኑብህ አንተ በምትሄድባት ምድር ከሚኖሩ ሰዎች ጋር ቃል ኪዳን እንዳታደርግ ተጠንቀቅ፤
ነገር ግን መሠዊያዎቻቸውን ታፈርሳላችሁ፥ ሐውልቶቻቸውንም ትሰብራላችሁ፥ የማምለኪያ ዓፀዶቻቸውንም ትቈርጣላችሁ፤
ስሙ ቀናተኛ የሆነ እግዚአብሔር ቅንዓት ያለው አምላክ ነውና ለሌላ አምላክ አትስገድ።
በዚያች ምድር ከሚኖሩ ሰዎች ጋር ቃል ኪዳን እንዳታደርግ፥ እነርሱ አምላኮቻቸውን ተከትለው ባመነዘሩና በሠዉላቸው ጊዜ እንዳይጠሩህ፥ ከመሥዋዕታቸውም እንዳትበላ፥
ሴት ልጆቻቸውንም ከወንድ ልጆችህ ጋር እንዳታጋባ፥ ልጆቻቸውም አምላኮቻቸውን ተከትለው ሲያመነዝሩ ከአምላኮቻቸው በኋላ ሄደው አመንዝረውም ልጆችህን እንዳያስቱ ተጠንቀቅ።
ቀልጠው የተሠሩትን የአማልክት ምስሎች ለአንተ አታድርግ።
የቂጣውን በዓል ትጠብቀዋለህ። በአቢብ ወር ከግብፅ ወጥተሃልና በታዘዘው ዘመን በአቢብ ወር እንዳዘዝሁህ ሰባት ቀን ቂጣ እንጀራ ብላ።
ማኅፀንንም የሚከፍት ሁሉ የእኔ ነው፤ የከብትህም ተባት በኵር ሁሉ፥ በሬም ቢሆን በግም ቢሆን፥ የእኔ ነው።
የአህያውንም በኵር በጠቦት ትዋጀዋለህ፤ ባትዋጀውም አንገቱን ትሰብረዋለህ። የልጆችህንም በኵር ሁሉ ትዋጃለህ። በፊቴም አንድ ሰው ባዶ እጁን አይታይ።
ስድስት ቀን ትሠራለህ፥ በሰባተኛውም ቀን ታርፋለህ፤ በምታርስበትና በምታጭድበት ዘመን ታርፋለህ።
የሰባቱንም ሱባዔ በዓል ታደርጋለህ፥ እርሱም የስንዴ መከር በኵራት ነው፤ በዓመቱም ፍጻሜ የመክተቻ በዓል ታደርጋለህ።
በአንተ ዘንድ ያለው ወንድ ሁሉ በእስራኤል አምላክ በጌታ በእግዚአብሔር ፊት በዓመት ሦስት ጊዜ ይታይ።
አሕዛብን ከፊትህ አወጣለሁ፥ አገርህንም አሰፋለሁ፤ አገርህንም የሚመኛት ማንም ማንም የለም።
በአምላክህም በእግዚአብሔር ፊት ለመታየት በዓመት ሦስት ጊዜ ስትወጣ መስዋዕቴን ባደረ ደም አትሰዋ።
የመሥዋዕቴን ደም ከቦካ እንጀራ ጋር አትሠዋ፤ የፋሲካውም በዓል መሥዋዕት እስከ ነገ አይደር።
የተመረጠውን የምድርህን ፍሬ በኵራት ወደ አምላክህ ወደ እግዚአብሔር ቤት ታገባለህ። ጠቦቱን በእናቱ ወተት አትቀቅል።
በመጀመሪያ ከእርሻህ የተገኘውን እህል ወደ ፈጣሪህ ወደ እግዚአብሔር ቤት ውሰድ። 
በዚያም አርባ ቀንና አርባ ሌሊት ከእግዚአብሔር ጋር ነበረ፤ እንጀራም አልበላም፥ ውኃም አልጠጣም። በጽላቶቹም አሥሩን የቃል ኪዳን ቃሎች ጻፈ።
እንዲህም ሆነ፤ ሙሴ ከሲና ተራራ በወረደ ጊዜ ሁለቱ የምስክር ጽላቶች በሙሴ እጅ ነበሩ፤ ሙሴም ከተራራው በወረደ ጊዜ እግዚአብሔር ከእርሱ ጋር ስለ ተነጋገረ የፊቱ ቁርበት እንዳንጸባረቀ አላወቀም ነበር።
አሮንና የእስራኤልም ልጆች ሁሉ ሙሴን ባዩ ጊዜ፥ እነሆ የፊቱ ቁርበት አንጸባረቀ፤ ወደ እርሱም ይቀርቡ ዘንድ ፈሩ።
ሙሴም ጠራቸው፤ አሮንም የማኅበሩን አለቆች ሁሉ ወደ እርሱ ተመለሱ፤ ሙሴም ተናገራቸው።
ከዚያም በኋላ የእስራኤል ልጆች ሁሉ ቀረቡ፤ እግዚአብሔርም በሲና ተራራ የተናገረውን ነገር ሁሉ አዘዛቸው።
ሙሴም ለእነርሱ ተናግሮ ከጨረሰ በኋላ በፊቱ መሸፈኛ አደረገ።
ሙሴም ከእርሱ ጋር ሲነጋገር ወደ እግዚአብሔር በገባ ጊዜ እስኪ ወጣ ድረስ መሸፈኛውን ከፊቱ አነሣ፤ በወጣም ጊዜ ለእስራኤል ልጆች የታዘዘውን ነገር ነገረ።
የእስራኤልም ልጆች የሙሴን ፊት ቁርበት እንዳንጸባረቀ ያዩ ነበር፤ እርሱም ከእርሱ ጋር ሊነጋገር እስኪገባ ድረስ እንደ ገና በፊቱ መሸፈኛ ያደርግ ነበር።
ሙሴም የእስራኤልን ልጆች ማኅበር ሁሉ ሰብስቦ እንዲህ አላቸው። ታደርጉ ዘንድ እግዚአብሔር ያዘዘው ቃል ይህ ነው፤
ስድስት ቀን ሥራ ይደረጋል፥ ሰባተኛው ቀን ግን ለእግዚአብሔር የዕረፍት ሰንበት የተቀደሰ ቀን ይሆንላችኋል፤ የሚሠራበትም ሁሉ ይገደል።
በማደሪያዎቻችሁ ውስጥ በሰንበት ቀን እሳትን አታንድዱ።
ሙሴም ለእስራኤል ልጆች ማህበር ሁሉ አላቸው። እግዚአብሔር እንዲህ ብሎ ያዘዘው ነገር ይህ ነው፤
ከእናንተ ዘንድ ለእግዚአብሔር ቍርባንን አቅርቡ፤ የልብ ፈቃድ ያለው የእግዚአብሔርን ቍርባን ያምጣ፤ ወርቅና ብርም ናስም፤
ሰማያዊም ሐምራዊም ቀይ ግምጃም፥ ጥሩ በፍታም፥ የፍየል ጠጕርም፤
ቀይም የአውራ በግ ቁርበት፥ የአቆስጣም ቁርበት፥ የግራርም እንጨት፤
ለመብራትም ዘይት፥ ለቅብዓት ዘይትና ለጣፋጭ ዕጣን ቅመም፤
መረግድ ለኤፉዱና ለደረት ኪስ የሚደረግ ፈርጥ ያምጣ።
በእናንተም ዘንድ ያሉ በልባቸው ጥበበኞች ሁሉ መጥተው እግዚአብሔር ያዘዘውን ሁሉ ያድርጉ።
ማደሪያውን፥ ድንኳኑንም መደረቢያውንም፥ መያዣዎቹንም፥ ሳንቆቹንም፥ መወርወሪያዎቹንም፥ ምሰሶቹንም፥ እግሮቹንም፤
ታቦቱን መሎጊያዎቹንም፥ የስርየት መክደኛውንም በእርሱም ፊት የሚሸፍነውን መጋረጃ፤
ገበታውን መሎጊያዎቹንም ዕቃውንም ሁሉ፥ የገጹንም ኅብስት፤
መብራት የሚያበሩበትን መቅረዙን ዕቃውንም፥ ቀንዲሉንም፥ የመብራቱንም ዘይት፤
የዕጣኑን መሠዊያም መሎጊያዎቹንም፥ የቅብዓቱንም ዘይት፥ ጣፋጩንም ዕጣን፥ ለማደሪያውም ደጃፍ የሚሆን የደጃፉን መጋረጃ፤
ለሚቃጠል መሥዋዕት የሚሆነውን መሠዊያውን፥ የናሱንም መከታ፥ መሎጊያዎቹንም፥ ዕቃውንም ሁሉ፤ የመታጠቢያውን ሰንም መቀመጫውንም፤
የአደባባዩን መጋረጆች ምሰሶቹንም እግሮቻቸውንም፥ የአደባባዩንም ደጃፍ መጋረጃ፤
የማደሪያውን ካስማዎች፥ የአደባባዩንም ካስማዎች አውታሮቻቸውንም፤
በመቅደስ ውስጥ ለማገልገል በብልሃት የተሠሩትን ልብሶች፥ በክህነት ያገለግሉበት ዘንድ የተቀደሱትን የካህኑን የአሮን ልብሶች፥ የልጆቹንም ልብሶች።
የእስራኤልም ልጆች ማኅበር ሁሉ ከሙሴ ፊት ወጡ።
ከእነርሱም ሰው ሁሉ ልቡ እንዳነሣሣው መንፈሱም እሺ እንዳሰኘው ለመገናኛው ድንኳን ሥራ ለማገልገያውም ሁሉ ለተቀደሰውም ልብስ ለእግዚአብሔር ስጦታ አመጡ።
ወንዶችና ሴቶችም ልባቸው እንደ ፈቀደ ማርዳዎችን፥ ሎቲዎችንም፥ ቀለበቶችንም፥ ድሪዎችንም፥ የወርቅ ጌጦችንም ሁሉ አመጡ፤ ሰዎችም ሁሉ የወርቅ ስጦታ ወደ እግዚአብሔር አቀረቡ።
ሰማያዊም ሐምራዊም ቀይ ግምጃም፥ ጥሩ በፍታም፥ የፍየል ጠጕርም፥ ቀይ የአውራ በግ ቁርበትም፥ የአቆስጣ ቁርበትም ያላቸው ሰዎች ሁሉ አመጡ።
ስእለት የተሳለ ሁሉ የብርንም የናስንም ስጦታ ለእግዚአብሔር ቍርባን አቀረበ፤ የግራርም እንጨት ያለው ሁሉ ለማገልገያ ሥራ አመጣ።
በልባቸው ጥበበኞች የሆኑ ሴቶችም በእጃቸው ፈተሉ፥ የፈተሉትንም ሰማያዊውን ሐምራዊውንም ቀዩንም ግምጃ፥ ጥሩውንም በፍታ አመጡ።
ልባቸውም በጥበብ ያስነሣቸው ሴቶች ሁሉ የፍየልን ጠጕር ፈተሉ።
አለቆችም መረግድን፥ ለኤፉድና ለደረት ኪስ የሚገቡትንም ፈርጦችን፥
ለመብራትም ለቅብዓት ዘይትም ለጣፋጭ ዕጣንም ሽቱንና ዘይትን አመጡ።
ከእስራኤል ልጆችም ያመጡ ዘንድ ልባቸው ያስነሣቸው ወንዶችና ሴቶች ሁሉ ሙሴ ይሠራ ዘንድ እግዚአብሔር ላዘዘው ሥራ ሁሉ ለእግዚአብሔር ስጦታ በፈቃዳቸው አመጡ።
ሙሴም የእስራኤልን ልጆች አላቸው። እዩ፥ እግዚአብሔር ከይሁዳ ነገድ የሆነውን የሆር የልጅ ልጅ፥ የኡሪ ልጅ ባስልኤልን በስሙ ጠራው።
በሥራ ሁሉ ብልሃት በጥበብም በማስተዋልም በእውቀትም የእግዚአብሔርን መንፈስ ሞላበት፤
የጥበብን ሥራ ያስተውል ዘንድ፥ በወርቅና በብር በናስም ይሠራ ዘንድ፥
በፈርጥ የሚሆነውን የዕንቍ ድንጋይ ይቀርጽ ዘንድ፥ እንጨቱንም ይጠርብ ዘንድ፥ የብልሃት ሥራውንም ሁሉ ይሠራ ዘንድ።
እርሱና የዳን ነገድ የሆነው የአሂሳሚክ ልጅ ኤልያብ ያስተምሩ ዘንድ በልባቸው አሳደረባቸው።
በአንጥረኛ፥ በብልህ ሠራተኛም፥ በሰማያዊና በሐምራዊ በቀይም ግምጃ በጥሩ በፍታም በሚሠራ ጠላፊ፥ በሸማኔም ሥራ የሚሠራውን፥ ማናቸውንም ሥራና በብልሃት የሚሠራውን ሁሉ ያደርጉ ዘንድ በእነርሱ ልብ ጥበብን ሞላ።
ለመቅደስም ማገልገያ ሥራ ሁሉ ያደርጉ ዘንድ እንዲያውቁ እግዚአብሔር ጥበብንና ማስተዋልን የሰጣቸው ባስልኤልና ኤልያብ በልባቸው ጥበበኞችም ሁሉ እግዚአብሔር እንዳዘዘው ነገር ሁሉ አደረጉ።
ሙሴም ባስልኤልንና ኤልያብን፥ እግዚአብሔርም በልቡ ጥበብን ያደረገለትን በልብ ጥበበኛ ሰው ሁሉ፥ ሥራውንም ለመሥራት ይቀርብ ዘንድ ልቡ ያስነሣውን ሁሉ ጠራቸው።
እነርሱም የእስራኤል ልጆች ለመቅደስ ማገልገያ ሥራ ያመጡትን ስጦታ ሁሉ ይሠሩ ዘንድ ከሙሴ ተቀበሉ። እነዚያም እንደ ፈቃዳቸው ማለዳ ማለዳ ስጦታውን ገና ወደ እርሱ ያመጡ ነበር።
እግዚአብሔር ሙሴን እንዳዘዘ ሁሉ እንዲሁ የእስራኤል ልጆች ሥራውን ሁሉ ሠሩ።
ሙሴም ሥራውን ሁሉ አየ፥ እነሆም አድርገውት ነበር፤ እግዚአብሔር እንዳዘዘው እንዲሁ አድርገውት ነበር፤ ሙሴም ባረካቸው።
እንዲህም ሆነ፤ የእግዚአብሔር ባሪያ ሙሴ ከሞተ በኋላ እግዚአብሔር የሙሴን አገልጋይ የነዌን ልጅ ኢያሱን እንዲህ ብሎ ተናገረው።
ባሪያዬ ሙሴ ሞቶአል፤ አሁንም አንተና ይህ ሕዝብ ሁሉ ተነሥታችሁ ለእስራኤል ልጆች ወደምሰጣቸው ምድር ይህን ዮርዳኖስ ተሻገሩ።
ለሙሴ እንደ ነገርሁት የእግራችሁ ጫማ የሚረግጠውን ቦታ ሁሉ ለእናንተ ሰጥቼአለሁ።
ከምድረ በዳው ከዚህም ከሊባኖስ ጀምሮ እስከ ታላቁ ወንዝ እስከ ኤፍራጥስ ድረስ የኬጥያውያን ምድር ሁሉ እስከ ፀሐይ መግቢያ እስከ ታላቁ ባሕር ድረስ ዳርቻችሁ ይሆናል።
በሕይወትህ ዕድሜ ሁሉ ማንም አይቋቋምህም፤ ከሙሴ ጋር እንደ ሆንሁ እንዲሁ ከአንተ ጋር እሆናለሁ፤ አልጥልህም፥ አልተውህም።
ለአባቶቻቸው። እሰጣችኋለሁ ብዬ የማልሁላቸውን ምድር ለዚህ ሕዝብ ታወርሳለህና ጽና፥ አይዞህ።
ነገር ግን ጽና፥ እጅግ በርታ፤ ባሪያዬ ሙሴ ያዘዘህን ሕግ ሁሉ ጠብቅ፥ አድርገውም፤ በምትሄድበትም ሁሉ እንዲከናወንልህ ወደ ቀኝም ወደ ግራም አትበል።
የዚህ ሕግ መጽሐፍ ከአፍህ አይለይ፥ ነገር ግን የተጻፈበትን ሁሉ ትጠብቅና ታደርግ ዘንድ በቀንም በሌሊትም አስበው፤ የዚያን ጊዜም መንገድህ ይቀናልሃል ይከናወንልሃልም።
በምትሄድበት ሁሉ አምላክህ እግዚአብሔር ከአንተ ጋር ነውና ጽና፥ አይዞህ፤ አትፍራ፥ አትደንግጥ ብዬ አላዘዝሁህምን?
ኢያሱም በህዝቡ ላይ የተሾሙትን ሹማምንት ወደሰፈር ገብታችሁ ለናንተ ስንቅ አዘጋጁ ብላችሁ እዘዟቸው አለው።
እስከ ሦስት ቀን ይህን ዮርዳኖስን ተሻግሩታላችሁ ወደምትወርሷት ያባቶቻችሁ ፈጣሪ እግዚአብሔር ወደሚሰጣችሁ ምድርም ትገባላችሁ ብሎ አዘዛቸው።
ኢያሱም የሮቤልን ልጆች የጋድንም ልጆች የምናሴንም ነገድ እኩሌታ እንዲህ ብሎ ተናገራቸው።
የእግዚአብሔር ባርያ ሙሴ እንዲህ ብሎ ያዘዛችሁን ቃል አስቡ። አምላካችሁ እግዚአብሔር ያሳርፋችኋል፥ ይህችንም ምድር ይሰጣችኋል።
ሚስቶቻችሁና ልጆቻችሁ ከብቶቻችሁም ሙሴ በዮርዳኖስ ማዶ በሰጣችሁ ምድር ይቀመጡ፤ ነገር ግን እናንተ፥ ጽኑዓን ኃያላን ሁሉ፥ ተሰልፋችሁ በወንድሞቻችሁ ፊት ተሻገሩ፥ እርዱአቸውም፥
እግዚአብሔር እናንተን እንዳሳረፋችሁ ወንድሞቻችሁን እስኪያሳርፍ ድረስ፥ እነርሱም ደግሞ አምላካችሁ እግዚአብሔር የሚሰጣቸውን ምድር እስኪወርሱ ድረስ፤ ከዚያም በኋላ የእግዚአብሔር ባሪያ ሙሴ በፀሐይ መውጫ ወደ ሰጣችሁ ወደ ርስታችሁ ምድር ትመለሳላችሁ ትወርሱአትማላችሁ።
እነርሱም ለኢያሱ እንዲህ ብለው መለሱለት። ያዘዝኸንን ነገር ሁሉ እናደርጋለን ወደምትልከንም ስፍራ እንሄዳለን።
በሁሉም ለሙሴ እንደ ታዘዝን እንዲሁ ለአንተ ደግሞ እንታዘዛለን፤ ብቻ አምላክህ እግዚአብሔር ከሙሴ ጋር እንደ ነበረ ከአንተ ጋር ይሁን።
በትእዛዝህ የሚያምፅ ሁሉ የምታዝዘውንም ቃል ሁሉ የማይሰማ፥ እርሱ ይገደል፤ ብቻ ጽና፥ አይዞህ።
የነዌም ልጅ ኢያሱ። ሄዳችሁ ምድሪቱንና ኢያሪኮን እዩ ብሎ ከሰጢም ሁለት ሰላዮች በስውር ላከ። ሄዱም፤ ረዓብም ወደሚሉአት ጋለሞታ ቤት ገቡ፥ በዚያም አደሩ።
የኢያሪኮም ንጉሥ። እነሆ፥ ሰዎች ከእስራኤል ልጆች አገሩን ሊሰልሉ ወደዚህ በሌሊት ገቡ ሲባል ወሬ ሰማ።
የኢያሪኮም ንጉሥ። አገሩን ሁሉ ሊሰልሉ መጥተዋልና ወደ አንቺ የመጡትን ወደ ቤትሽም የገቡትን ሰዎች አውጪ ብሎ ወደ ረዓብ ላከ።
ሴቲቱም ሁለቱን ሰዎች ወስዳ ሸሸገቻቸው፤ እርስዋም። አዎን፥ ሰዎቹ ወደ እኔ መጡ፥ ከወዴት እንደ ሆኑ ግን አላወቅሁም፤
በሩም ሲዘጋ ሲጨልምም ሰዎቹ ወጡ፤ ወዴት እንደ ሄዱ አላውቅም፤ ፈጥናችሁ አሳድዱአቸው፥ ታገኙአቸውማላችሁ አለች።
እርስዋ ግን ወደ ሰገነቱ አውጥታቸው ነበር፤ በዚያም በረበረበችው በተልባ እግር ውስጥ ሸሽጋቸው ነበር።
እነዚህም ሳይተኙ ሴቲቱ ወደ እነርሱ ወደ ሰገነቱ ወጣች።
ሰዎቹንም እንዲህ አለቻቸው። እግዚአብሔር ምድሪቱን እንደ ሰጣችሁ፥ እናንተንም መፍራት በላያችን እንደ ወደቀ፥ በምድሪቱም የሚኖሩት ሁሉ ከፊታችሁ እንደ ቀለጡ አወቅሁ።
ከግብፅ ምድር በወጣችሁ ጊዜ እግዚአብሔር የኤርትራን ባሕር በፊታችሁ እንዳደረቀ፥ በዮርዳኖስም ማዶ በነበሩት እናንተም ፈጽማችሁ ባጠፋችኋቸው በሁለቱ በአሞራውያን ነገሥታት፥ በሴዎንና በዐግ ያደረጋችሁትን ሰምተናል።
ይህንም ነገር ሰምተን ልባችን ቀለጠ፤ አምላካችሁም እግዚአብሔር በላይ በሰማይ በታችም በምድር እርሱ አምላክ ነውና ከእናንተ የተንሣ ከዚያ ወዲያ ለማንም ነፍስ አልቀረለትም።
አሁንም፥ እባካችሁ፥ በእግዚአብሔር ማሉልኝ፥ በእውነትም ምልክት ስጡኝ፥ እኔ ለእናንተ ቸርነት እንደ ሠራሁ እናንተ ደግሞ ለአባቴ ቤት ቸርነት እንድትሠሩ፥
አባቴንና እናቴንም ወንድሞቼንና እኅቶቼንም ያላቸውንም ሁሉ እንድታድኑ፥ ሰውነታችንንም ከሞት እንድታድኑ።
ሰዎቹም። ይህን ነገራችንን ባትገልጪ ነፍሳችን በነፍሳችሁ ፋንታ ለሞት ይሆናል፤ እግዚአብሔርም ምድሪቱን በሰጠን ጊዜ ከአንቺ ጋር ቸርነትንና እውነትን እናደርጋለን አሉአት።
ቤትዋም በከተማ ቅጥር የተጠጋ ነበረና፥ እርስዋም በቅጥሩ ላይ ተቀምጣ ነበርና ከመስኮቱ በገመድ አወረደቻቸው።
እርስዋም። አሳዳጆቹ እንዳያገኙአችሁ ወደ ተራራው ሂዱ፤ አሳዳጆቹም እስኪመለሱ ድረስ በዚያ ሦስት ቀን ተሰውራችሁ ተቀመጡ፤ ኋላም መንገዳችሁን ትሄዳላችሁ አለቻቸው።
ሰዎቹም አሉአት። እኛ ከዚህ ካማልሽን መሐላ ንጹሐን እንሆናለን።
እነሆ፥ እኛ ወደ አገሩ በገባን ጊዜ ይህን ቀይ ፈትል እኛን ባወረድሽበት መስኮት በኩል እሰሪው፤ አባትሽንም እናትሽንም ወንድሞችሽንም የአባትሽንም ቤተ ሰብ ሁሉ ወደ አንቺ ወደ ቤትሽ ሰብስቢ።
ከቤትሽም ደጅ ወደ ሜዳ የሚወጣ ደሙ በራሱ ላይ ይሆናል፥ እኛም ንጹሐን እንሆናለን፤ ነገር ግን ከአንቺ ጋር በቤቱ ውስጥ ያለውን አንድ እጅ ቢነካው ደሙ በእኛ ራስ ላይ ይሆናል።
ይህንን ነገራችንን ግን ብትገልጪ ከዚህ ካማልሽን መሐላ ንጹሐን እንሆናለን።
እርስዋም። እንደ ቃላችሁ ይሁን አለች፤ ሰደደቻቸውም እነርሱም ሄዱ፤ ቀዩንም ፈትል በመስኮቱ በኩል አንጠለጠለችው።
እነርሱም ሄደው ወደ ተራራው ደረሱ፥ አሳዳጆቹም እስኪመለሱ ድረስ ሦስት ቀን በዚያ ተቀመጡ፤ አሳዳጆቹም በመንገዱ ሁሉ ፈልገው አላገኙአቸውም።
የዮሐንስ አፈ ወርቅ የቊርባን ምስጋና ጸሎቱና በረከቱ ከእኛ ጋራ ይኑር ለዘላለሙ አሜን።
ኅሊናችሁ ወደ ላይ ይሁን ልቡናችሁ በሰማይ ይኑር የምትቆሙበትን ዕወቁ የጽድቅንም ቃል ስሙ በጎ ነገርንም አድምጡ።
ዓለም ሳይፈጠር የነበረው ለዘላለምም የሚኖር የአብን አነዋወሩን እነሆ እንናገራለን።
ከርሱ አስቀድሞ የለም ከርሱም በኋላ የለም እንደርሱ ያለ የለም እንደምንም እንደሆነ የሚያውቅ የለም።
እርሱ ከሁሉ አስቀድሞ የነበረ ነው ሰማያት ሳይዘረጉ የየብሱ ፊት ሳይታይ ተራሮች ሳይቆሙ የአየር ርዝመት ሳይከፈት በባሕርዩ የነበረ ነው።
ቀላያት ጥልቅ ሳይሆኑ የወንዙም ጎረፎች ሳይፈሱ በባሕርዩ የነበረ ነው።
ነፋሳት ሳይነፍሱ ብልጭልጭታውም ሳይመላለስ መባርቅት ሳይመዘዙ ነጎድጓድ ሳይሰማ የደመናትም ግዘፍ ሳይሳብ በባሕርዩ የነበረ ነው።
ብርሃናት ሳያበሩ ጨለማ ሳይጋረድ የመዓልትም ብርሃን ሳይበራ ሌሊትም ሳይፈጠር በባሕርዩ የነበረ ነው።
ፀሓይ የመዓልትን ርዝመት ሳይገዛ ጨረቃም የሌሊትን ርዝመት ሳይገዛ በባሕርዩ የነበረ ነው።
ከዋክብት ሳይብለጨለጩ መናፍስትም ሳይነቃነቁ መላእክትም ሳይፈጠሩ በባሕርዩ የነበረ ነበረ ነው።
ከነባቢት ነፍስና ከመዋቲ ሥጋ ከተሠወረውና ከተገለጸው በላይና በታች ካለው ፍጥረት ሁሉ አስቀድሞ በባሕርዩ የነበረ ነው።
ከጊዜና ከሰዓት አስቀድሞ ከሌሊትና ከመዓልትም አስቀድሞ ከወርና ከዓመትም አስቀድሞ ከዕለታትና ከአዝማናትም አስቀድሞ በባሕርዩ የነበረ ነው።
ክብሩ ከሱ ዘንድ የተገኘ ነው ምስጋናውም ከርሱ የተገኘ ነው የጸጋውም ብዕል ምሉና ፍፁም ነው።
እንግዲህ የማይቆጠርና የማይሰፈር በእኛ ላይ የታወቀ የቸርነቱን ብዛት እንናገር።
ርጉም በሆነ ከይሲ ምክር ትእዛዙን ባፈረስን ጊዜ ከተድላ ገነት ወደ ጥፋት ከሕይወት ወደ ሞት ከነፃነት ወደ መገዛት መጣን ለኃጥያት ቀንበር ተገዛን።
እርሱ ግን ፍጥረቶቹን አልተወንም ቸልም አላለንም።
እርሱን እንደ በደልነው መጠን ፈጽመን እንጠፋ ዘንድ በኃጥአታችን አልተቀየመንም ወደደን እንጂ ጎበኘንም ማረን ይቅርም አለን ከሚገዛንም እጅ አዳነን።
አዳኝ መድኃኒት የምክሩ አበጋዝ ለአባቱ ቀኝ እጁ ክንዱ ኃይሉና ጥበቡ የሚሆን ልጁን ላከልን።
በርሱም ከዚህ ዓለም ወገን የወደደውን ሁሉ አደረገ።
የመረቀውን እነርሱን ጠራቸው የጠራቸውን እነርሱንም ወደደ የወደዳቸውንም እነርሱንም አከበረ።
ያከበራቸውንም እነርሱን እውነተኞች አደረገ ዕውነተኞች ያደረጋቸውን እነርሱንም አከናወነ የልጁ ጌጥ ይሆኑ ዘንድ።
ከሱም ከመበተን ከፍ ባለች ሃይማኖት ሰበሰበን።
ለእርሱ የተሰበሰበ ወገንም አደረገን እርሱን ለማመስገን ወደርሱ አቀረበን።
ስማችንንም በሕይወት መጻፍ ጻፈ የሙታንም የሕያዋንም መታሰቢያቸው በያንዳንዳቸው በፊቱ ይሆን ዘንድ።
ዳግመኛ የዋሕድ አነዋወሩ እንደምን እንደሆነ መውረዱም እንዴት እንደሆነ እንናገራለን።
ከአባቱ ሳይወጣ መጣ ከአነዋወሩ ሳይለይ ወረደ።
ከሦሥትነቱ ሳይለይ መጣ ከአንድነቱም ሳይለይ ወረደ ከዙፋኑ ሳይለይ በሥጋ ልጅ አደረ።
ከምላቱ ሳይወሰን በማኅፀን ተፀነሰ በላይ ሳይጎድል በማኅፀን ተወሰነ በታችም ሳይጨመርበት ተወለደ።
ከኃጢኣት በቀር ፈጽሞ ሰው ሆነ እንደ እግዚአብሔር እየሰራ እንደባሪያ ታየ ወንጌሉን ያስተማሩ እንደመሰከሩ።
ከአባቱ ዘንድ ተመሰገነ ከመላእክትም ዘንድተመሰገነ ከሰውም ዘንድ ተመሰገነ ከራሱም ነበረ።
የጌትነቱም ምስጋና በሰማይና በምድር መላ እኛም እንግዲ በልቡናችን ዘወትር አናርፍም ቅዱስ እያልንም የጌትነቱን ምስጋና እንናገራለን።
ቅዱስ ቅዱስ ቅዱስ እግዚአብሔር ጸባዖት ፍጹም ምሉዕ ሰማያተ ወምድረ ቅድሳተ ስብሐቲከ።
በሁሉ አፍ የምትመሰገን ዕውነተኛ ኢየሱስ ክርስቶስ አንተ ቅዱስ ቅዱስ ቅዱስ ነህ።
ለቅዱሳኑም ሁሉ በቸርነቱ ቅዱሳን ይሆኑ ዘንድ ሰጣቸው ይህችውም የማትፈርስ፣ የማትጠፋ ቅድሳቱ ናት።
ዐይን ያላየው ጆሮ ያልሰማው በሰው ልቡና ያልታሰበ እግዚአብሔር ለወዳጆቹ ያዘጋጀው።
ለቅዱሳን ደቀመዛሙርቱ ለንጹሓንም ሐዋርያት የቊርባን ምሥጢር ሥርዓትን አሳያቸው።
ቀሳውስት እጆቻችሁን አንሡ።
ነውር በሌለባቸው ቅዱሳት ብፁዓት በሚሆኑ እጆቹ ኅብስቱን አንሥቶ ያዘ።
ይህ እንደሆነ በእውነት እናምናለን።
የሁሉ በላይና የሁሉ ጌታ እግዚአብሔር ወዳባቱ አቅንቶ አየ።
አመሰገነ ባረከ ቆረሰ ዕውነተኛ የጽድቅ ምግብ ሥጋዬ ይህ ነው ብሎ ለደቀመዛሙርቱ ሰጣቸው ከርሱ የበላ የዘላለም ሕይወት አለው ንሡ ከርሱ ብሉ አላቸው።
አሜን አሜን አሜን እናምናለን እንታመናለን ጌታችንና አምላካችን ሆይ እናመሰግንሃለን ይህ እርሱ እንደሆነ በእውነት እናምናለን።
እንዲሁም ጽዋውን ውሀና ወይንን ቀላቅሎ አመሰገነ ባረከ አከበረ ዕውነተኛ የሕይወት መጠጥ ደሜ ይህ ነው ብሎ ለደቀ መዛሙርቱ ሰጣቸው።
ከርሱ የጠጣ የዘላለም ሕይወት አለው ሁላችሁ ንሡ ለከርሱ ጠጡ አላቸው።
ለናንተ ከናንተም በኋላ ለሚነሱት ምልክት ነው መታቢያዬንም እንዲህ አድርጉ እስክ መጣ ድረስ።
በእኔ በስም በምትሰበስቡበት ጊዜ ሞቴንና ትንሣኤዬን ወደ ሰማይ ማረጌንም ንገሩ።
አቤቱ ሞትህን ቅድስት ትንሳኤህንም እንናገራለን ዕርገትህን ዳግመኛም መምጣትህን እናምናለን እመሰግንሃለን እናምናሃለንም።
ጌታችንና አምላካችን ሆይ እንለምንሃለን እንማልድሃለንም።
የተሰበሰብን እኛም የማይታመም የርሱን ሕማሙን እንናገራለን የማይሞት የርሱን ሞቱን እንናገራለን።
ከደቀ መዛሙርቱ ጋራ በተቀመጠባት በዚያች ለሌሊት በአባቱ ፈቃድ በራሱም ፈቃድ ሰውነቱን ለሞት ሰጠ።
ሁሉን የያዘውን ያዙት ሁሉን የሚገዛውን አሠሩት የህያው የአምላክን ልጅ አሠሩት።
በቊጣ ጐተቱት በፍቅር ተከተላቸው በሚሸልተው ፊት እንደማይናገር እንደ የዋሕ በግ በኋላቸው እየተከተለ ወሰዱት።
ሊቃነ መላእክት በመፍራትና በመንቀጥቀጥ ከፊቱ የሚቆሙለትን በአደባባይ አቆሙት።
ኃጢያትን ይቅር የሚለውን ኃጥእ አሉት በመኳንንት በሚፈርደው በርሱ ፈረዱበት።
ለሱራፌል ዘውድ የሚያቀዳዳቸውን የእሾህ ዘውድ አቀዳጁት ለኪሩቤል የግርማ ልብስ የሚያለብሳቸውን ለመዘበት ቀይ ግምጃ አለበሱት።
ኪሩቤል በእሳት ክንፍ ተሸፍነው ከፊቱ የሚሰወሩለትን እርሱን ክፉ ባርያ እጁን አጽንቶ ፊቱን ጸፋው።
የመላእክት ሰራዊት በፍጹም መደንገጥ ለሚሰግዱለት እየዘበቱበት በፊቱ ተንበረከኩ።
ይህ ያህል ትህትና እንደምን ያለ ትህትና ነው ይህን ያህል ትዕግሥት እንደምን ያለ ትዕግሥት ነው ይህን ያህል ዝምታ እንደምን ያለ ዝምታ ነው።
ይህን ያህል ቸርነት እንደምን ያለ ቸርነት ነው ይህን ያህል ሰውን ማፍቀር እንደምን ያለ ፍቅር ነው።
ፍቅር የአምላክን ልጅ ከዙፋኑ ሳበው እስከ ሞትም አደረሰው በደል የሌለበትንም እንደ በደለኛ ሰቀሉት ሕይወትን የሰራውን ከበደለኞቸች ጋራ ቆጠሩት።
አዳምን ከፈጠሩ እጆች በመስቀል ቀኖት ተቸነከሩ ወዮ በገነት የተመላለሱ እግሮች በመስቀል ቀኖት ተቸነከሩ ወዮ።
በአዳም ፊት የሕይወት መንፈስን እፍ ያለ አፍ ከሐሞት ጋራ የተቀላቀለ የኮመጠጠ መጻጻን ጠጣ ወዮ።
የወልድን መከራ የሚናገር ምን አፍ ነው ምን ከንፈር ነው ምን አንደበት ነው።
የፍቅር የጌታ ሕማማት በተነገረ ጊዜ ልብ ይለያል ኅሊናም ይመታል ነፍስም ትንቀጠቀጣለች ሥጋም ይደክማል።
የማይሞተው ሞተ ሞትን ይሽረው ዘንድ ሞተ ሙታንን ያድናቸው ዘንድ ሞተ።
የምትወዱት ሰዎች ፈጽሞ አልቅሱለት።
ወየው ወየው ወየው አማኑኤል አምላካችን።
ወየው ወየው ወየው መድኃኒታችን ኢየሱስ።
ወየው ወየው ወየው ንጉሳችን ክርስቶስ።
ወየው ወየው ወየው ጻድቃን ከዕንጨት አወረዱት ሥጋውንም ለመገነዝ ከርቤ የሚባል የጣፈጠ ሽቱንና ንጹህ በፍታ አመጡ።
እግዚአብሔር ቅዱስ ኃያል ቅዱስ ሕያው የማይሞት ከቅድስት ድንግል ማርያም የተወለደ አቤቱ ይቅር በለን።
ቅዱስ እግዚአብሔር ቅዱስ ኃያል ቅዱስ ሕያው የማይሞት በዩርዳኖስ የተጠመቀ በመስቀል ላይ የተሰቀለ አቤቱ ይቅር በለን።
ቅዱስ እግዚአብሔር ቅዱስ ኃያል ቅዱስ ሕያው የማይሞት።
በሦስተኛው ቀን ከሙታን ተለይቶ የተነሣ።
በምሥጋና ወደ ሰማይ ወጣ በአባቱ ቀኝ ተቀመጠ ዳግመኛም በጌትነት ይመጣል በሕያዋንና በሙታን ይፈርድ ዘንድ አቤቱ ይቅር በለን።
ለአብ ምስጋና ይሁን ለወልድ ምስጋና ይሁን ለመንፈስ ቅዱስ ምስጋና ይሁን ዛሬ ም ዘወትር ም ለዘላለሙ አሜን።
አሜን አሜን ይሁን ይሁን።
ልዩ ሦስት ሕያው እግዚአብሔር ሆይ ይቅር በለን።
ሙስና ሳይኖርበት ከሙታን ተለይቶ ፈጽሞ ተነሣ ከኃጢያት ቀንበርም ነጻ አደረገን በዚያች ሥጋ በመለኮት ኃይል ወደ ሰማይ ወደ ቀድሞ አኗኗሩ አረገ።
እራሳችሁን በእግዚአብሔር ፊት ዝቅ ዝቅ አድርጉ።
ከአባቶቻችን ጋራ ከቅዱሳንም ሐዋርያትም ጋራ የተማማልከውን ቃል ኪዳንህን አቤቱ አስብ።
ይህ ዓለም መቀበሉን የማይችል ያን መንፈስ ቅዱስህን ለኛ ትሰድልን ዘንድ በሰማይ ያለህ አባታችን ስምህ ይመስገን መንግስትህ ትምጣ ብለን እንጠራህ ዘንድ አስተማርከን።
የማይመረመርና ህፀፅ የሌለበት ይኸው መንፈስ ቅዱስ ልዑል ከሚሆን ከሰማየ ሰማያት ከወደላይ ይምጣ ይህን ኅብስት ይባርክ ዘንድ።
ጽዋውንም ያከብር ዘንድ ይህንን ኅብስት ከማኅየዊ ሥጋህ ጋራ አንድ ያደርገው ዘንድ ዳግመኛም ይህንን ጽዋ ይቅር ባይ ከሚሆን ደምህ ጋራ አንድ ያደርገው ዘንድ።
አቤቱ ማረን አቤቱ ራራልን አቤቱ ይቅር በለን።
በፍጹም ልብ አምላካችንን እግዚአብሔር ን እንማልደው ያማረ የመንፈስ ቅዱስን አንድነት ይሰጠን ዘንድ።
በፊት እንደነበረ ለዘለዓለሙ ለልጅ ልጁ ይኖራል።
ለክብር ከዕድፍ ለማንጻት ከሙታንም ለመነሣት መንግሥተ ሰማያትን ለመውረስ ለዘላለም ሕይወትም ይሆን ዘንድ።
የአንተ በሚሆን መንፈስ ቅዱስ እንሆን ዘንድ መሆንን ስጠን በዚህም ጵርስፎራ አድነን ለዓለሙ ሁሉ በምትሆን በአንተ ለዘላለሙ ሕያዋን እንሆን ዘንድ።
የእግዚአብሔር ስሙ ምስጉን ነው በእግዚአብሔር ስም የሚመጣውም ምስጉን ነው የጌትነቱ ስም ይመስገን ይሁን ይሁን የተመሰገነ ይሁን።
የመንፈስ ቅዱስን ጸጋ ላክልን።
ለጸሎት ተነሡ።
አቤቱ ይቅር በለን።
እግዚአብሔር ከሁላችሁ ጋር ይሁን።
ከመንፈስህ ጋራ።
ዳግመኛ ሁሉን የሚይዝ የጌታና የመድኃኒታችን ኢየሱስ ክርስቶስን አባት እግዚአብሔርን እንማልዳለን።
ወዮ ይህ ምሥጢር ፈፅሞ የማይተረጐም ነው ስሙ ማነው የአባቱስ ስም ማነው ሀገሩ ወዴት ነው የሚያድርበትንስ ቦታ ማን ያውቃል።
የልቡና አሳብ አራቆ አስቦ የነገሩን ምክንያት ያገኝ ዘንድ የቀድሞውን ቢሆን የኋላውንም ቢሆን አኳኋኑን ይነግር ዘንድ አይችልም።
የርሱን ነገርና የአባቱን ነገር መስማት እንደሚቻለን መጠን እርሱ ነገረን።
ከእኛ የነሳውን ይህን ሥጋ በመልበስ ወደዚህ ዓለም የመጣ መድኃኒታችን በዕውነት እርሱ እንደሆነ።
ለዓለሙ ሁሉ ሕይወት ለመሆን በቀራንዮ እንደ ተሰዋ ለደኅንነታችን የምንሰዋው ይህ ነው።
ይህ ኅብስት የበሰለና የደረቀ የሚዳሰስና የሚነካ ሆኖ እንደምታዩት ምድራዊ ኅብስት የማይጠቅም አይደለም የኃጢያትን እሾህነት የሚያቃጥል እሳተ መለኮት ነው እጂ።
ዐመፀኞችን የሚያጠፋ በላዒ ነው ኃጢኣንንም የሚያቃጥል ውዑይ ነው።
ዕወቁ ራሳችሁንም መርምሩ ምእመናን ወገኖቼ ሆይ ዕወቁ ከኛ ወገን በሥጋው ነውር በነፍሱም ኃጢአት ያለበት ሰው ቢኖር ይወገድ አይምጣምም።
ከእኛ ወገን በልቡናው ቂም ያለበት ሰው ቢኖር ይወገድ አይቁም ሥጋውንና ነፍሱን ያነጻ ሰው ግን ብፁዕ ነው መጥቶ ይቀበል።
ስለ ኃጢያቱም ይለማመን እግዚአብሔር አምላካችን መሐሪ ነውና።
የመድኃኔ ዓለም የመላእክት ሠራዊት በመድኃኔ ዓለም ፊት ይቆማሉ።
መድኃኔ ዓለምን ያመሰግኑታል የመድኃኔ ዓለም ሥጋውና ደሙ።
ከመድኃኔ ዓለም ፊት እንቅረብ እርሱን በማመን ክርስቶስን እንገዛ።
መኳንንት ደጆችን ክፈቱ።
የቆማችሁ ሰዎች ራሳችሁን ዝቅ ዝቅ አድርጉ።
በፍርሃት ሆናችሁ ለእግዚአብሔር ስገዱ።
አቤቱ በፊትህ እንሰግዳለን።
ሰላም ላንቺ ይሁን እያልን እንሰግዳለን እናታችን ማርያም እንማልድሻለን።
ስለእኛና አስቡን ስላሉን ስለክርስቲያኖ ች ሁሉ ጸልዩ በኢየሱስ ክርስቶስ ሰላምና ፍቅር አመስግኑ ዘምሩ።
ሥጋውን ደሙን ተቀብለን እግዚአብሔርን እናመሰግነዋለን ለነፍሳችን አኗኗር መድኃኒት ይሆን ዘንድ የተቀበልነው እኛ።
ፈጣሪያችን እግዚብሔርን እያመሰገን እንለምናለን አደራም እንላለን።
ንጉሤና ፈጣሪዬ ሆይ! ከፍ ከፍ አደርግሃለሁ ቅዱስ ስምህንም ለዘለዓለም አመሰግናለሁ።
አባታችን ሆይ! በሰማይ የምትኖር አቤቱ ወደ ፈተና አታግባን።
ከክርስቶስ ከቅዱስ ሥጋው ከክቡር ደሙም ተቀበልን።
ዘወትር አከብርሃለሁ ቅዱስ ስምህንም ለዘለዓለም አመሰግናለሁ።
ክብርት ቅድስት የምትሆን ምሥጢርን እንሳተፍ ዘንድ ስላበቃን ልናመሰግነው ይገባናል።
አንደበቴ የእግዚአብሔርን ምስጋና ይናገራል የሥጋም ፍጥረት ሁሉ ቅዱስ ስሙን ለዘለዓለም ያመሰግናል።
በቅድሳትህ ምስጋና ፊት ወንዶችና ሴቶች ባሮችህ የነፍሳቸውንና የሥጋቸውን የመንፈሳቸውንም አንገት ዝቅ ዝቅ አደረጉ ጆሮህን ወደ ልመናቸው ቀቅር።
በሰማያዊ ግብር ያሉትን ወንዶችንም ሴቶችንም ኃይላት በሚባሉ መላእክትህ በረከት ባርክ የእጃቸውንም ሥራ ሁሉ ከነርሱ ጋ ሁን።
ቅዱስ ምሥጢርህንም መቀበል ስጣቸው ለማወቅና ለመንቃት ከክፉ ነገርም ሁሉ ለማረፍ ነፍሳቸውንና ሥጋቸውን መንፈሳቸውንም ለመመገብ በጌታችን በኢየሱስ ክርስቶስ።
በርሱ ያለ ክብር ጽንዕ ላንተ ይገባል ከርሱ ጋራ ከመንፈስ ቅዱስ ጋራ ዛሬም ዘወትርም ለዘላለሙ አሜን።
የቆጵሮስ ደሴት ኤጲስ ቆጶስ ቅዱስ ኤጲፋንዮስ የተናገረው የቊርባን ምስጋና ጸሎቱና በረከቱ ከእኛ ጋራ ይኑር ለዘላለሙ አሜን።
እግዚአብሔር ከሁላችሁ ጋር ይሁን።
አምላካችንን አመስግኑት።
እውነት ነው ይገባል።
ልቡናችሁን ከፍ ከፍ አድርጉ።
በአምላካችን በእግዚአብሔር ዘንድ አለን።
እግዚአብሔር በገናንነቱ ገናና ነው በቅድስናው የተቀደሰ ነው በምስጋናው የተመሰገነ ነው በክብሩም የከበረ ነው።
ከመቼ ወዲህ የማይሉት ቀዳማዊ ነው እስከ ዛሬ የማይሉት ማእከላዊ ነው እስከዚህ የማይሉትም ደኃራዊ ነው።
ለአነዋወሩ ጥንት የለውም ለአኳኋኑም ፍጻሜ የለውም ለዘመኑ ቊጥር የለውም ለዓመታቱም ልክ ቊጥር የለውም።
ለውርዝውናው ማርጀት የለበትም ለኃይሉም ጽናት ድካም የለበትም ለመልኩ ጥፋት የለበትም ለፊቱ ብርሃንም ጨለማ የለበትም።
ለጥበቡ ባሕር ድንበር የለውም ለትእዛዙም ይቅርታ መስፈርት የለውም ለመንግስቱም ስፋት ዐቅም ልክ የለውም ለአገዛዙም ስፋት ወሰን የለውም።
በኅሊና የማያገኙት ሥውር ነው በልቡናም የማይረዱት ምጡቅ ነው አንሥርት የማይደርሱበት ረጅም ነው ዓሣዎች የማይዋኙበት ጥልቅ ነው።
ከተራሮች ራስ ይልቅ ከፍ ያለ ነው ከባሕር ጥልቅነት ይልቅ ጥልቅ ነው ነገሥታት የማይነሣሡበት ጽኑ ነው መኳንንት የማይቃወሙት አሸናፊ ነው።
የጥበበኞችን ምክር የማያጠፋ ጥበበኛ ነው የሚመክሩትን ሰዎች አሳባቸውን የሚያስረሳ ዐዋቂ ነው።
የጸኑ ልጓሞችን የሚፈታ ኃያል ነው የኃጥኣንን ጥርሶች የሚያደቅ የትዕቢተኞችንም ክንድ የሚቀጠቅጥ ብርቱ ነው።
የግብዞችን ፊት የሚያዋርድ ክቡር ነው የዝንጉዎችን ብርሃን የሚያርቅ ከሃሊ ነው ባልንጀራ የሌለው አንድ ነው።
ዘመድ የሌለው ሥጡጥ ነው ሰማያት ይጠፋሉ:የብስም ትጠፋለች ሁሉም እንደ ልብስ ያረጃል እርሱ ግን እስከ ዘላለሙ እርሱ ነው።
ባሕር መመላለስዋ ድንቅ ነው ድንቅስ በልዕልናው እግዚአብሔር ነው የሚመስለው የለም።
ከፍጥረትም ሁሉ ከአልማክትም ልጆች ሁሉ የሚተካከለው የለም እርሱ ብቻ አምላክ ነው እርሱም ብቻ ጌታ ነው ፈጣሪም እርሱ ብቻ ነው ሠሪም እርሱ ብቻ ነው።
ስላሰበው ጥበብ ረዳት አይሻም ስለ ወደደውም ሥራ መካር አይሻም ሳይሆን ቀድሞ እንደ ሆነ አድጎ ያልተደረገውንም እንደ ተደረገ አድርጎ ሁሉን ያውቃል።
ሳይጠይቅ ኅሊናን ይመረምራል ሳይመረምር ልቡናን ይፈትናን ያለ መብራት በጨለማ ያለውን ያያል።
ጻድቁን ጽድቅን ሳይሠራ ያውቀዋል ኃጥኡንም ኃጢአት ሳይሠራ ያውቀዋል።
ልበኞችን ከአባታቸው ወገብ ሳይወጡ ያውቃቸዋል ኃጥኣንንም ከእናታቸው ማኅፀን ያውቃቸዋል።
የሚሸሸገው የለም የሚሰወረውም የለም ከሱም የሚሰወር የለም ሁሉ በእርሱ ዘንድ የተገለጸ ነው።
በዓይኖቹም ጀፊት ሁሉ የተዘረጋ ነው ሁሉ በመጽሐፉ የተጻፈ ነው በኅሊናውም ሁሉ የተጠራ ነው።
ቊጥር የሌላቸው ታላላቆችን መመርመር የሌለባቸውን የተደነቁ የከበሩ ሥራዎችን ይሠራል።
ሥራው ከአየነው ይልቅ ዕፁብ ነው ኃይሉም ከሰማነው ይልቅ ድንቅ ነው ጌትነቱም ከነገሩን ይልቅ ድንቅ ነው።
ከጨለማ ለይቶ ብርሃንን ፈጠረ ደመናውን መለየት ያውቃል ውኃውን እንደ ወደደ ይከፍለዋል የተመረጡትን በደመና ይሰውራል።
ምድር ፈጠራት መጠንዋንም አዘጋጀ ፍጻሜዋንም እንደምንም ተከለማዕዘንዋንም አጸና።
ባሕርን ከእናትዋ ሆድ በወጣች ጊዜ በበሮች አነጠራት ልብሷንም ደመና አደረገላት በጉም ጠቀለላት።
ወሰን አደረገላት በውስጥዋም መዝጊያዎችንና ቊልፎችን አደረገላት እስከዚ ድረሺ ከወሰንሺም አትተላለፊ ማዕበልሽ በውስጥሽ ይመላለስ እንጂ አላት።
በበላይዋ ላይ የንጋት ብርሃን ተዘጋጀ የአጥቢያ ኮከብም ትዕዛዙን ዐወቀ እርሱ ከምድር ጭቃን ነሥቶ ሕያው የሆነውን ፈጠረ በምድርም ላይ እንዲነጋገር አደረገው።
እርሱ እስከ ዓለም ዳርቻ ደረሰ በጥልቅ ፍለጋም ተመላለሰ ከግርማው የተነሣ የሞት ደጆች ይከፈታሉ።
የሲኦል በሮችም ባዩት ጊዜ ይደነግጣሉ ከሰማይ በታች ያለውን ስፋቱን ከሰማይ በላይ የሚሆነውንም እርሱ ያውቀዋል።
በእርሱ ትእዛዝ ዋግ ከመዝገቡ ይወጣሉ ከሰማይ በታች ያለ አዜብ ይመላለሳል ዝናምን በምድረ በዳ ያጸናዋል ሰው በሌለበትና የሰው ልጅ በማይኖርበት ይዘንም ዘንድ።
እርሱ የውሀውን መፍሰሻ ወሰን ክረምትንም በያመቱ ይከፍታል በጋውንም ኋላ በጊዜው ጊዜ ያመጣዋል ደመናውንም በቃሉ ይጠራዋል ውኃም እየተንቀጠቀጠ ይመልስለታል።
ብልጭልጭታውን እርሱ ይልከዋል እርሱም ይሄዳል ምንድር ነው እያለ ይመልስለታል እርሱ ደመናን በጥበቡ ይቆጥረዋል ሰማይን ወደ ምድር ያዘነብለዋል።
እርሱ ብቻ የአርያምን ኃይል ለበሰ በምስጋናና በክብር ተጌጠ።
እሳታውያን ኪሩቤል ብርሃን የለበሱ ሱራፌልም እርሱን ያመሰግናሉ።
በማያርፍ ቃል ዝም በማይል በማይደክምም አንደበት ሁሉም ተባብረው ተሰጥኦ ባለበት ባንድ ቃል።
የጌትነትህ ምስጋና በሰማይ በምድር የመላ ፍጹም አሸናፊ ቅዱስ ቅዱስ ቅዱስ እግዚአብሔር ይላሉ።
ተሰጥዎውን መልሱ።
የቅዱሳን ጌታ እግዚአብሔር ቅዱስ ቅዱስ ቅዱስ ነህ የጌትነትህም ምስጋና በሰማይ በምድር መላ።
የቅዱሳን ጌታ እግዚአብሔር ቅስ ቅዱስ ቅዱስ ነህ የጌትነትህም ምስጋና በሰማይ በምድር መላ።
ሁሉ ከርሱ ነው ሁሉም ስለሱ ነው ሁሉም የርሱ ነው ሰማይ በርሱ ነው ከሰማያት በላይ ያለ ሰማይም የርሱ ነው።
የአርያም ስፋት የክብሩ ዙፋን ነው የምድርም ስፋት የእግሩ መመላለሻ ነው።
ፀሐይ የርሱ ነው ጨረቃም ከርሱ ነው ከዋክብትም የእጁ ሥራ ናቸው ደመናት መልክተኞቹ ነፋሳትም ሠረገሎቹ ናቸው እሳትም የቤቱ ግርግዳ ነው።
የቤቱ ጠፈር ውኃ ነው የዙሪያውም ጸፍጸፍ የበረድ ሰሌዳ ነው ድንኳኖቹ ብርሃናት ናቸው የመሠወሪያ መጋረጃውም የብርሃን መብረቅ ነው መመላለሻውም በአየር ነው።
የመናገሩ ድምፅ በብልጭልጭታ ያለ ነው የነጎድጓድ ቃል በሠረገላዎች አለ ባሕር ባሪያው ናት የወንዝ ፈሳሾች ተገዦቹ ናቸው ቊር አስሐቲያም ፈቃዱን የሚሰሩ ናቸው።
ከምድር ዳርቻ ደመናውን ያወጣል መብረቅንም በዝናም ጊዜ አደረገ ዝናምንም እንደ መሽረብ ነጠብጣብ ያፈሳል።
ጉምን እንደ አመድ ይበትነዋል በረዶንም እያጠቃቀነ ያወርዳል ለእንስሳም ሳሩን ያለመልማል።
እንዳሰበ ያደርጋል እንደጀመረም የጀመረውን ይፈጽማል እንደ ወደደም ያከናውናል።
ያሳዝናል ደስ ያሰኛል ያደኸያል ባለጸጋም ያደርጋል ያዋርዳል ያከብራል ይገድላል ያድናልም ድውይ ያደርጋል ይፈውሳልም ይኰንናል ያጸድቃልም።
የወደደውን ይምራል ሊያስጨንቀው የወደደውን ያስጨንቃል የሚምረውን ይምረዋል ይቅር የሚለውን ይቅር ይለዋል።
አምላካችን ሆይ እንደ ቸርነትህ ነው እንጂ እንደ በደላችን አይደለም።
ክፋት የሌለበት ቸር በቀል የሌለበት የዋህ ቁጣ የሌለበት ትዕግሥተኛ ኃጢአት የሌለበት ጻድቅ እድፍ የሌለበት ንጹሕ ጠማነት የሌለበት ቅን ነው።
ያለ መከልከል ሰጪ ያለ መንፈግ ለጋስ ያለቂምና ያለ ቅና ኃጢአትን የሚያስተሰርይ ነው።
ለሚጠሩት ሰዎች የቀረበ ነው ለሚፈሩትም በጎውን ነገር የሚያደርግ ነው ለሚመቱት ሰዎች የተከፈተ በር ነው ያለ መሰናክል ጥርጊያ ጎዳና እሾህ የሌለበት ንጹሕ ፍለጋ ነው።
የአማልክት አምላክ የአጋዕዝት ጌታ እግዚአብሔር እርሱ ብቻ ነው።
ከዚህ በኋላ ከአቤል ደም ጀምሮ እስከ በራክዩ ልጅ እስከ ዘካሪያስ ደም ድረስ የቅዱሳን ነቢያት ደም ዓለምን ለማዳን እንዳልጠቀመ ባየ ጊዜ።
ቤዛ መድኃኒት የሚሆን ልጁን ሰደደልን ፈጽሞ ያድን ዘንድ በፊቱ የሕያዋንንና የሙታንን መታሰቢያም ያገባ ዘንድ።
በወዲያ ሳለ መጣ በወዲህም ሳይሰማ ተላከ።
የተቀመጣችሁ ተነሡ።
ከዙፋኑ ሳይነቃነቅ ከቦታውም ሳይናወጥ ወረደ።
ወደ ምሥራቅ ተመልከቱ።
በሁሉ ምሉዕ ሲሆን በማኅፀን ተፀነሰ ማኅተመ ድንግልና ሳይከፍት ተወለደ።
እናስተውል።
እንደ ሕፃን አደገ በሰው መጠን እስኪጎለምስ ድረስ በየጥቂቱ አደገ በሰላሳ ዘመን በዮርዳኖስ ተጠመቀ በሁለተኛ ልደት መታጠብ ከኃጥያት ያ ነጻን ዘንድ።
ከዲያቢሎስ ዘንድ ተፈተነ ተራበ ተጠማ የሰማይ መንግሥት ወንጌልን እያስተማረ ታቶ ተመላለሰ።
ከዚህ በኋላ ለሕማም በዕፀ መስቀል ላይ እጁን ዘረጋ በደሙ መረጨት የሕሙማንን ቊስል ያድን ዘንድ።
በዚያች ሌሊት ለዐርብ አጥቢያ ኀሙስ ማታ በወዳጁ በአልዓዛር ቤት በተቀመጠ ጊዜ።
ለራት ካመጡለት ያልመጠጠውን የስዴንውን ኅብስት በእጁ ያዘ።
ይህ ኅብስት ስለናተ ከሚፈተት ሥጋዬ ጋር አንድ ነው ንሡ ብሎ ለወገኖቹ ለሐዋርያት ሰጣቸው።
ዳግመኛም የወይን ፅዋ ከውኃው ጋራ ቀላቅሎ አመሰገነ ባረከ አከበረ ይህ ጽዋ ስለናንተ ከሚፈስ ደሜ ጋራ አንድ ነው ንሡ ጠጡ ብሎ ለሐዋርያት ሰጣቸው።
ይህም ሥርዓት ለሞቴና ለትንሣኤ መታሰቢያ ይሁናችሁ።
እኛም ጌታችንና አምላካችን እንለምንሃለን እንማልድሃለንም ሰውን የምትወድ ሆይ ከቸርነትህ እንሻለን።
ወደዚህ ኅብስት ወደዚህም ጽዋ መንፈስ ቅዱስን ኃይልንም ትሰድ ዘንድ ያንተን ቅዱስ ሥጋ ይህንንም ጽዋ ነባቢ የሚሆን የጎንህን ደም ያደርገው ዘንድ።
ከእርሱ የሚቀበሉት አንድ አድርገህ ስጥ ለበረከትና ለኃጢአት የማስተሠረያ።
ለፍጹም ደስታም ነፍስና ሥጋን መንፈስንም ለማደስ እስከ ኋላኛዪቱ እስትፋስ ድረስ ሃይማኖትን ለማጽናት ይሆናቸው ዘንድ።
የጥበብ አገሯ ወዴት ነው ማደሪያዋስ ወዴት ነው ቦታዋ ወዴት ነው የጐዳናዋስ ፍለጋ በወዴት ተገኘ።
ባሕሩን ተሸግሮ በቀይ ወርቅ የገዛት ማነው ከደመናትስ በላይ ወጥቶ ያወረዳት ማነው መዋቲ ጐዳናዋን አያውቃትም በሰውም ዘንድ የለችም።
ከሰው ሁሉ ተዘነጋች ከሰማይ አዕዋፍም ሁሉ ተሠወረች እርሷን እርስዋን የገዙ ከእግዚአብሔር ጋራ ተወዳጁ።
እርሷን የሚጠሏት ሞትን ይወዳሉና ከፀሓይ ይልቅ ታምራለእ ከከዋክብትም አኗኗር እርሷ ቀዳማዊት እንደ መሆንዋ ከብርሃን ጋራ ስትነጻጸር ትገኛለች።
በእርጅና ሳለች ሁሉን ታድሳለች በየትውልዱም በጻድቃን ከከበረ ሰውነት ትፋለሳለች።
ከከበረ ዕንቊ እርሷ ትመልጣለች ክብርም ሁሉ መጠነዋ አይደለም ምክር ዕውቀት አላት።
ጽንዕ አእምሮም አላት ነገሥታቱም በእርሷ ይነግሣሉ ኃያላንም በእርሷ ዕውነትን ይጽፋሉ።
ደጋጎች በእርሷ ይከበራሉ በኳንንትም በእርሷምድርን ይይዛሉ የሚወዷትን ትወዳለች ሕጓን የሚጠብቁትንም ትጠብቃለች እርሷንም የሚሹ ባለሟልነትን ያገኛሉ።
በዕውነት መንገዶች ትመላለሳለች በዕውነት ፍለጋም ትመላለሳለች የሚያውቋት ሰዎች ብዕልን ትሰጣቸው ዘንድ መዝገባቸውንም ተድላን ትመላ ዘንድ።
ሁሉን የሚያውቅ እርሱ ያውቃታል ሁሉን የሚረዳ እርሱ ጐዳናዋን አሳመረ።
እርሱ ለባለሟሉ ለያዕቆብ ለቅዱሱም ለእስራኤል ሰጠው ከዚህ በኋላ በምድር ላይ ታየች እንደ ሰውም ተመላለሰች።
እነሆ ቤትን ሰራች ሰባት አእማድንም አቆመች የርሷን እርድ አረደች በማድጋዋም የርሷን ወይን ጨመረች የርሷንም ማዕድ አዘጋጀች።
ባሮቿን ላከች በረጅም ስብከት ሰነፍ የሆነ ሰው ወደኔ ይምጣ እያለች ዕውቀት ያነሳቸውንም ትጠራለች።
ኑ የኔን ኅብስት ብሉ የኔን ወይንም ጠጡ ስንፍናንም ትታችሁ ኑሩ እያለች።
ጥበብ ግን መዳኒታችን ነው በሥጋው መሥዋዕትነትን ያዳነን በደሙም ፈሳሽነትን የተወጃጀን ለመንግሥቱም የመረጠን ለዘለዓለሙ።
ከመድኃኔ ዓለም ፊት እንቅረብ እርሱን በማመን የክርስቶስን መወለድ እናምናለን።
ተመልከት።
አንዱ አብ ቅዱስ ነው አንዱ ወልድ ቅዱስ ነው አንዱ መንፈስ ቅዱስ ነው።
በንስሓ ውስጥ ያላችሁ ራሳችሁን ዝቅ ዝቅ አድርጉ።
ሰላም ላንቺ ይሁን እያልን እንሰግዳለን እናታችን ማርያም እንማልድሻለን።
ሰላም ላንቺ ይሁን እያልን እንሰግዳለን እናታችን ማርያም ሆይ እንማልድሻለን።
ማርዮም ሆይ አንቺ የችግረኞች ተስፋ፣ በጸሎትና በዕጣን በቅዱስ ቁርባን ጊዜ ልታጽናኝን ወደ እዚህ ቦታ ነይ።
መንፈስ ቅዱስ ይውረድ ባለጊዜ ካህኑ በኅብስቱና በወይኑ ላይ መንፈስ ቅዱስ ይወርዳል።
አስደናቂ በሚሆን የጥበቡ ኃይልና በአስገራሚ ብልሃቱ በቅድስት ቤተክርስቲያኑ መካከል የክርስቶስ አባሎች ይሆኑ ዘንድ በቅጽበት ይለውጣቸዋል።
ሰላም ለናንተ ይሁን ጻድቃን ሰማዕታት ፣ በሞት ያረፋችሁ ስለ ሃይማኖት።
ዓለምን ድል የነሣችሁ በብዙ ትዕግሥት በፈጣሪ ፊት ቆማችሁ ለምኑልን ቀንና ሌሊት፣ እንበለ ንሥሐ ሳንገባ እንዳይወስደን ሞት።
ሰላም ለናንተ ይሁን ጻድቃን በዚህ ቀን ሁላችሁ ወንዶችና ሴቶች በየስማችሁ።
በሰማይና በምድር የከበራችሁ የሥላሴ ወገኖች ስለ እናቱ ስለ ማርያም ብላችሁ በፀሎታችሁ አስቡን በክርስቶስ ሥጋና ደም ተማፀንባችሁ።
አቤቱ ጌታ ሆይ! ሰላምህን ለሀገር ስጥ እውነትህንም ለቤተ ክርስትያን።
ለሀገራችን ኢትዮጵያ ጠላቶቿን በእግሮቿ ሥር ጣልላት ሕዝቧንና ሃይማኖቷን ጠብቅላት።
አቤቱ ክርስቶስ ሆይ ማረን።
ክርስቶስ ሆይ ስለ ማርያም ማረን።
ማርያም ሆይ የልጅሽን ምሕረት ለምኝልን ይቅርታውን ያደርግልን ዘንድ።
ሥጋውን ደሙን ተቀብለን እግዚአብሔርን እናመሰግነዋለን።
ለነፍሳችን አኗኗር መድኃኒት ይሆን ዘንድ የተቀበልነው እኛ ፈጣሪያችን እግዚብሔርን እያመሰገን እንለምናለን አደራም እንላለን።
ኀዳፌ ነፍስ ዳግመኛም ሁሉን የሚይዝ የጌታችን የመድኃታችን የኢየሱስ ክርስቶስ አባት እግዚአብሔርን እንማልዳለን።
ልመናችንን አልናቀም አልተቆጣምና ይቅርታውንም ከኛ አላራቀምና አምላካችን እግዚአብሔር ይቅር ባይ ስለ ሆነ።
አዎን አቤቱ የሁሉ ጌታ ነህ።
አቤቱ የሁሉ አምላክ ነህ።
አዎን አቤቱ የሁሉ ንጉስ ነህ።
አዎን አቤቱ ሁሉን የያዝህ ነህ።
አዎን አቤቱ ሁሉን የምትገዛ ነህ።
አዎን አቤቱ ሁሉን የምታድን ነህ።
አዎን አቤቱ የሁሉ መድኃኒት ነህ።
አዎን አቤቱ ሁሉን የምትጠብቅ ነህ።
አዎን አቤቱ ሁሉን የምትመግብ ነህ።
አዎን አቤቱ በውእነት የሁሉ ገዥ ነህ።
የልጅህን ሥጋ ከእኛ ሥጋ ጋራ አንድ እንዳደረግህ የመሢሕህንም ደም ከእኛ ደም ጋራ አንድ እንዳደረግህ።
እንዲሁ አንተን መፍራትን በልቡናችን በጎ አምልኮትህንም በኅሊናችን ጨምር።
ሥጋውያን የምንሆን እኛ ግን የሥጋን ሕግ እናስባለን የሥጋንም ሥራ እንሠራለን በሥጋ መንገድም እንሄዳለን።
አንተ ግን የመንፈስን ሥራ አስተምረን የመንፈስንም ሕግ አንተ አስረዳን የመንፈስን መንገድ ምራን።
እኛን ኃጥኣንን ብትምረን ያን ጊዜ ማሐሪ ትባላለህና ጻድቃንን ግን ከስራቸው የተነሳ ትምራቸዋለህ እንደ ጽድቃቸውም ትሰጣቸዋለህ።
የቀደመ በደላችንን አታስብብን አቤቱ ይቅርታህ ፈጥኖ ይደረግልን።
ወደ አንተ እንጮሀለን ወደ አንተ እናለቅሳለን ወደ አንተ እንማለላለን ለዘለአለሙ።
ዛሬ በዚህች ቀን በዚህች ቤተክርስቲያን ውስጥ የተሰበሰባችሁ ምእመናን ክብርት የምትሆን የክርስቲያንን ሰንበት ቅዳሴ ስሙ።
ሰማያትን እዳኝባችኋለሁ ምድርንም እዳኝባችኋለሁ ያለ መታወክ በፍርሃትና በመንቀጥቀጥ ትቆሙ ዘንድ።
እንደ ቃየል በቀለኛ ሆኖ ከወንድሙ ጋራ ማንም ከዚህ በመዓት አይኑር።
ከመገዛት ነፃነትን ከጨለማም ብርሃንን በሰጠን በእግዚአብሔር በእውነት ደስ ይበለን ለያዕቆብ አምላክ እልል በሉ።
ለክቡራን ነብያት አምላክ ለንጹሓን ሐዋርያትም ጌታ በዕውነቱ እልል እንበል በገናን ያዙ ከበሮንም ስጡ።
ወንጌልን በዕውነት እንያዝ በውስጡ ትሕትናና ፍቅር ያለበትን።
ኦሪትን ግን እንተው በውስጡ ስለነፍስ የነፍስ ቤዛ የሚሆን የሞት ፍርድ ያለበትን በገና ከመሰንቆ ጋራ የተስማማ ነው የወንጌልም ትእዛዝ ከመስራቱ ጋር ያማረ ነው።
መሰንቆ ሰማዕታት የለበሷት ሃይማኖት ናት በመባቻ ቀን ነጋሪት ምቱ።
በነብዩ በዳዊት መዝሙር በታወቀች በበዓላችን ቀን በዕውነት ሃሌ ሉያ እንበል።
እግዚአብሔር ሥራውን ይሠራ ዘንድ የጀመረባ በዕውነት የታወቀች ናት።
ወዮ ይህች እለት ለሙሴ በደብረ ሲና ተገለጸች ከእስራኤል ግን ተሰወረች።
ወዮ ይህች ዕለት በነብያት ታወቀች ከአይሁድ ወገንም ተሰወረች።
በኛ ዘንድ ግን ፈጽሞ ተገለጸች እንደ ፀሓይም ተመላለሰች በየሳምንቱ ትሰለጥናለች በየሳምንቱ ትነግሳለች በየሳምንቱ ትቆጠራለች።
ወዮ ይህች ዕለት አብ የቀደሳት ወልድ የባረካት መንፈስ ቅዱስ ከፍ ከፍ ያደረጋት ናት በርሷ ደስ ይበለን በርሷም ኀሤት እናድርግ ትከብሩባት ዘንድ አክብሯት።
ዘመን ወር ለመባል በርሷ የታወቃችሁ ሌሎች እለታት ሆይ የበዓላትን በኵር ኑ አመስግኗት ይህችውም የከበረች ሰንበተ ክርስቲያን ናት።
ወዮ ይህች ዕለት ያረጀችዋ ያለፈችባ አዲሲቷ የጸናችባት ናት።
ወዮ ይህች ዕለት እስረኞች የተፈቱባት ባሮች ነፃ የወጡባት ናት።
ወዮ ይህች ዕለት የፈረሰ የታነጸባት ሰይጣንም የጠፋባት ናት።
ዳግመኛም ይህች ዕለት በምትሰለጥንበት ጊዜ አዲስ ሥራ አዲስ ነገርም ይሆናል።
ያን ጊዜ የፀሃይና የጨረቃ የከዋከብትም ብርሃን ወይም ፀዳል ክረምት ወይም በጋ የለም።
በውስጧ በነፍስ ሕያው ሁኖ የሚንቀሳቀስ ፍጥረት ሳይኖርባት ምድር ሰባት ቀን ታርፋለች።
እንደ ረቂቅ ፉጨት ያለ ቃል ይላካል በዚያችም ቃል የሰማያት ጽንዕ ይወገዳል የምድርም ግዘፍ ይነዋወጻል።
ያን ጊዜ መቃብራት ይከፈታሉ አለም ከተፈጠረ ጀምሮ የፈረሱ ሙታን ፈጥነው እንደ ዓይን ቅጽበት ይነሳሉ።
አብ መንግስቱንና ፍርዱን ለልጁ ይሰጣል ያን ጊዜ አዲስ የመብረቅ ኃይል ይታያል።
ግሩም የሚሆን የነጎድጓድም ቃል ይሰማል ፣ መጀመሪያ ጀምሮ ጆሮ ያልሰማው ዓይንም ያላየው።
የእሳት ክንፎች ያሏቸው ግሩማን መላዕክት በፊቱ ይቆማሉ ስም የሌላቸው እገሌና እገሌ የማይሏቸው በአብ መጋረጃ ውስጥ የሚኖሩ ባለሟሎች መላእክት ናቸው።
የሊህም ክንፍ ከክንፍ ጋራ ይሳበቃል ይሰማሉ ያንጎደጉዳሉ ሰይፋቸውንም ይመዛሉ ጽናታቸውንም ያሳዩ ዘንድ ይበራሉ።
ያን ጊዜ የእሳት ባሕር እስከ መሠረቷ ትገለጣለች በበታቿ ያለ የውርጭ ጉድጓድም የእሳት ወንዝም ይፈሳል ሁሉ ትጠብቆለት ያለውን ያይ ዘንድ።
ያን ጊዜ መጻሕፍት ይገለጣሉ ሥራም ይገለጣል አንደበትም ዝም ይላል የተከፈተ አፍም ድዳ ይሆናል ፍጥረቱም ሁሉ በመፍራት በመቀጥቀጥ በታላቅ ጸጥታም ይቆማል።
ምድር ሁላ ከእግር መሄጃ ልክ በቀር አትበቃም እንደ ጽፍቀተ ሮማን ይጨናነቃል።
ያን ጊዜ አጭርና ረጅም ቀይና ጥቁር የለም አንድ አካል አንድ መልክ ነው እንጂ።
ያን ጊዜ የነፍስ ቤዛ የለም ወንድ በሚስቱ መለወጥም ቢሆን አባት በልጁ እናትም በልጅዋ አንዱም አንዱ የሥራውን ፍዳ ይቀበላል እንጂ።
ባለጸጋውም ስለባለጸግነቱ አያፍረውም እንደ ተገመገመለት ነው እንጂ ለድኃውም ስለ ድኅነቱ አይራራለትም እርሱን ደስ ካላሰኘው።
ያን ጊዜ ፃድቃን ደስ ይላቸዋል በሕይወታቸው አልቅሰዋልና ኃጥኣንም ያለቅሳሉ ሣቅንና ሥላቅን ስለ ወደዱ የፍርድና የፍዳ ቀን ደርሳባቸዋለችና።
ያን ጊዜ ባለጸጎች ይደኸያሉ ተድላ ደስታቸውን በዐመፅ ጨርሰዋልና ነዳያንም ባለ ጸጎች ይሆናሉ ንዴታቸውን በምስጋና ተቀብለዋልና።
ያን ጊዜ ተርበው የነበሩ ይጸግባሉ በሕይወታቸው ተቸግረው ነበሩና።
ያን ጊዜ ተናጋሪዎች የነበሩ ዝም ይላሉ ከንቱንና ብላሽን ነገር ተናግረዋልና ትዕግስተኞች የነበሩ ይናገራሉ አንደበታቸውን ወደ ሐሜት ይሮጥ ዘንድ አልተዉትምና ባልንጀራቸውንም ፈጽሞ አላሳዘኑትምና።
ያን ጊዜ ጽኑአን የነበሩ ይደክማሉ ሥጋቸውን በዝሙት አድክመዋልና ደክመው የነበሩት ይጸናሉ ኃይላቸውን በሰጊድ በመዓልትና በሌሊትም በመትጋት አድክመዋልና።
ያን ጊዜ ኃያላን ልምሾ ይሆናሉ እጃቸውን ለመቀማት ዘርግተዋልና ባልቴትንና አባት እናት የሞቱበትን አስለቅሰዋልና።
ያን ጊዜ የተናቁት እንደ አንሥርት ይበራሉ ክንፋቸውም ይወጣል ጕልማስነታቸውም ይወጣል።
ያን ጊዜ ትቢተኞችና ኵሮች ይገለጻሉ ኀፍረታቸውም ይገለጻል።
ያን ጊዜ የታረዙት ይለብሳሉ የዝናምና የጠል ካፊያ አርሷቸዋልና ብርድና ውርጭ አስቸግሯቸዋልና የፀሓይ ሐሩርም አቃጥሏቸው ነበርና።
ያን ጊዜ ጦርና ጋሻ ቀስትና ፍላፃ የለም በምድር የነበረ ሁሉ ተሽሯልና።
ያን ጊዜ ንጉስ አድልዎ በሌለበት በቅን ፍርድ ይፈርዳል።
ያን ጊዜ ኃጥኣን ከጻድቃን መካከል ይለያሉ ርኵሳንም ከንጹሓን መካከል ይለያሉ።
የዚያን ጊዜ ዐውያት የዚያን ጊዜ ጩኸት የዚያንም ጊዜ ለቅሶ ምን ያህላል እርሱ ቅሉ ፈጣሪ ወደ ጥፋት መንገድ ሲሄድ ባያቸው ጊዜ እጁ ስለ ፈጠራቸው ፍጥረቶቹ እስኪያለቅስ ድረስ።
ያን ጊዜ ኃጥኣን ስለ ራሳቸው ያለቅሳሉ ጻድቃንም ስለዘመዶቻቸው ያለቅሳሉ የሰማይመላዕክትም ስለ ፍጥረት ያዝናሉ።
ሁሉ ከተፈጸመ በኋላ ያን ጊዜ ለመረጣቸው ለወዳጆቹ ለጻድቃኖቹ የብርሃን ድንኳን ይተከላል ሰባት መሠወሪያ ያለው የእሳት መጋረጃ ይዘረጋል።
የካህናት አለቃ ኢየሱስ ክርስቶስ ከዚያ ወደዚህ ምሥጢር ይገባል ለግብር ሥራት ቀሳውስትን በቀኙ ዲያቆናትንም በግራው ያቆማቸዋል የምሥጢርን ሥራት ያሳያቸው ዘንድ።
ምን ይመስላል ስሙስ ምንድን ነው የዚያን ጊዜውን ምሥጢር ምን ይባላል።
ዛሬ ሊናገሩት አይቻልም በሰው ልቦናም የለም።
የተሸማችሁ ካህናት ሆይ ከሰማይና ከምድር ጌታ ጋር ካገለገላችሁ ለእናንተ ክብር ይገባችኋል።
የንጹህ ወርቅ ሻሻቴ የምትመስሉ የተመረጣችሁ ዲያቆናት ሆይ ለእናንተ ደስታ ይገባል ድንቅ ምሥጢርን ባያችሁ ጊዜ።
ሰንፔር በሚባል ዕንቊ ላይ የቆመ የንጹህ ወርቅ አዕማድን የምትመስሉ ክቡራን አበው ሆይ መመስገን ይገባችኋል።
ብሩሃን ከዋክብትን የምትመስሉ ሁላችሁ ምዕመናን ሆይ ለእናንተ ክብር ይገባል።
ክርስቶስ አንድነትን ወደሚያደርግባት ወደዚያች ሠርግ በምትገቡበት ጊዜ።
ጌተችሁን ታጥቆ ከናንተ ጋራ እየተመላለሰ የእርሱን ሀብት ሲሰጣችሁ ባያችሁት ጊዜ ለእናንተ ክብር ይገባል።
ያን ጊዜ ለኛ ለምኑልን ስለኛ አማልዱ ይምረን ይቅርም ይለን ዘንድ።
በሥራችን አይደለም በሥራችሁ ነው እንጂ በረከሰች ሥራችን አይደለም እንደ አምላካችን ምሕረት ነው እንጂ።
ዳግማኛም የምሕረትን አምላክ እንማልደዋለን አገልጋይ ለሚሆን ለርሱ እናገለግላለን መሥዋዕት ለሚሆን ለርሱ እንሠዋለን ለሚቀርብ ለርሱ እናቀርባለን።
በግዕ እርሱ ከሰማየ ሰማያት ይምጣ በዓይናችን ዐይተን በእጃችን ሠውተን ደስ እንሰኝበት ዘንድ።
ከመድኃኔ ዓለም ፊት እንቅረብ እርሱን በማመን ለክርስቶስ እንገዛ።
ከአዳኝ አውሬ ታድኚኝ ዘንድ ስለእናትሽ ስለሐና ስለአባትሽ ስለኢያቄም ብለሽ ድንግል ማኅበራችንን ዛሬ ባርኪልን።
አንቀጸ ብርሃን የአምላክ እናት ምስጋና ለእውነተኛ ፈራጅ ለአምላክ እናት ምስጋናና አገልግሎት ይገባታል።
ቅድስት ሆይ ብፅዕት በሽ የተመሰገንሽና የተባረክሽ ነሽ የከበርሽና ከፍ ከፍ ያልሽ ነሽ።
የብርሃን መውጫ የሕይወት መሰላል ነሽ አምላክን የወለድሽ እመቤታችን ድንግል ማርያም ሆይ ከተለዩ የተለየሽ የመለኮት ማደሪያ ነሽ።
ከፍጥረት ሁሉ ይልቅ የተከበርሽ ሆይ አብ የወደደሽ ወልድ ያደረብሽ መንፈስ ቅዱስ ያረፈብሽ ተባልሽ።
በምድር ላይ ከፍተኛ አርያምን የሆንሽ ከሰማያት በላይ ያለ የአርያም የልዑል ስፍራ ምትክ አንቺ ነሽ።
ቅዱሳን ነቢያት ካህናትና ነገሥታት ያንቺ ምሳሌ አድርገው።
በውስጧ የኪዳን የሕግ ጽላት ያለባት ቅድስተ ቅዱሳን ከተለዩ የተለየችውን ሠሩ ቅድስት ሆይ ልጅሽ ይቅርታውን ያድለን ዘንድ ለምኝልን።
የአምላክ ልጅ ካንቺ ሰው ስለመሆኑ ስላንቺም ከምድር ወደ አርያም ወደ መንግሥተ ሰማያት የቀረብን ሆን በአንቺና በልጅሽ ስም የቀረብን ሆን።
ዐሥሩ ቃላት በጣቶቹ የተጻፉ የፍጥረት ሁሉ ጌታ ያውም ያአምላክ ልጅ በማኅፀንሽ አደረ።
አብ በሥልጣኑ አጸናሽ መንፈስ ቅዱስም ጸለለብሽ አነጻሽ የልዑል ኃይልም አጸናሽ ኢየሱስም ያንችን ሥጋ ለበሰ።
በታላቅ ቃል ጮኸ መጽሐፍ የሕይወት ውኃ ምንጭ ከሆዱ ይፈልቃል እንዳለ።
ማንም የተጸማ ቢኖር ወደኔ መጥቶ ይጠጣ አለ ቅድስት ሆይ ልጅሽ ይቅርታውን ያድለን ዘንድ ለምኝልን።
አብ አስቀድሞ በየውጣ ነገረን የውጣ የተባሉ በእግዚአብሔር ጣቶች የተጻፉ ዐሥሩ ቃላት ናቸው።
ልጅህ ጌታችንና መድኃኒታችን ኢየሱስ ክርስቶስ አንተ ብቻ አባቱ እንደ ሆንክ እርሱም ብቻ ልጅህ እንደሆነ አስተማረን።
እንዲሁም በሰማይ እናት በምድር አባት የለም ብለን እናምናለን መምጣቱን ከአባቱና ከእውነት መንፈስ ከጰራቅሊጦስ በቀር የሚያውቅ ሳይኖር ከሰማይ ወረደ ብለን እናምናለን።
በማኅፀንሽ አደረና ዘጠኝ ወር ተሸከምሽው።
ሰማያት ደስ ተሰኙ ምድርም ደስ ተሰኘች።
በልጅሽ መወለድ መልአክ ምሥራች ተናገረ የሰማይ ጭፍሮችም መላእክትም።
ምስጋና በሰማይ ለእግዚአብሔር ይሁን በምድርም ላይ ሰላይ በሰውም እርሱ በሚፈቅደው እያሉ አመሰገኑ።
እረኞችም በቤተልሔም ካዩትና ከሰሙት የተነሣ አደነቁ የጥበብ ሰዎች ብልሆች ሰዎች ለልጅሽ ሊሰግዱና አንቺን ሊያገለግሉ ኮከብን አይተው ከሩቅ አገር መጡ።
ከምሥራቅ ጀምሮ መርቶ እስከ ቤተልሔም ያደረሳቸው ያ ኮከብ አንቺ ከሕጻንሽ ጋር ባለሽበት ቦታ ላይ ቆመ።
እነዚያ ብልሆች ሰዎች አይተው በታላቅ ደስታ ደስ ተሰኙ ወደ እርሱ ወደ ሕጻንሽ ገቡና በፊቱ ቆሙ በምድር ላይ ወድቀው ሰገዱለት ሣጥናቸውንም ከፈቱና።
ወርቅ ዕጣን ከርቤን እጅ መንሻ አድርገው አገቡለት የወገኖችህን ልመናቸውንና መሥዋዕታቸውን ትቀበል ዘንድ ኃጢአታቸውንም ታስተሠርይላቸው ዘንድ የመጣህ።
አምላካችን ሆይ እጅ መንሻ አገባንልህ ለከበረ ስምህም ካንተ የተገኘውን ዕጣን አቀረብንልህ አሉት ቅድስት ሆይ ልጅሽ ይቅርታውን ያድለን ዘንድ ለምኝልን።
ከንጹሓን ይልቅ ንጽሕት የሆንሽ አንቺ ነሽ።
ከማይነቅዝ እንጨት እንደተሠራ በወርቅ እንደተጌጠና ዋጋው ብዙ በሆነ በሚያበራ ዕንቁ እንደተለበጠ ታቦት በቤተ መቅደስ ወስጥ የኖርሽ የተመረጥሽ ድንግል ነሽ።
እንዲህ ሆነሽ በቤተ መቅደስ ኖርሽ መላእክትም ዘወትር ምግብሽን ያመጡ ነበር።
መላእክት እየጎበኙሽ እንዲህ ዓሥራ ሁለት ዓመት ኖርሽ።
መጠጥሽም የሕይወት መጠጥ ነበር ምግብሽም የሰማይ ኅብስት ነበር።
አባትሽ ዳዊት በመሰንቆ አመሰገነ በትንቢት መንፈስም በመንፈስ ቅዱስም በገና እየደረደረ እንዲህ ብሎ ዘመረ።
ልጄ ሆይ ስሚ እዪም ዦርሽንም አዘንብዪ ሕዝብሽንና የአባትሽን ቤት እርሺ ንጉሡም ውበትሽን ይወዳል።
እርሱ ጌታሽ ነውና ለእርሱም ስገጅ ትሰግጃለሽ ቅድስት ሆይ ልጅሽ ይቅርታውን ያድለን ዘንድ ለምኝልን።
ከንጹሓን ካልበደሉ መላእክት ወገን የሆነና በደል የሌለበት በሁሉ ጌታ ፊት የሚቆም ከደጋጎቹ መላእክት ወገን የሆነ መልአኩ ገብርኤል አበሠረሽ እንዲህም አለሽ።
ጸጋን ያገኘሽ ሆይ ደስ ይበልሽ እግዚአብሔር ካንቺ ጋር ነው ከሴቶች ይልቅ የተባረክሽ ነሽ የሁሉ ገዥ በሆነ እግዚአብሔር ዘንድ ባለሟልነትን አገኘሽ።
እነሆ ትፀንሻለሽ ልጅም ትወልጃለሽ ስሙንም ኢየሱስ ትይዋለሽ እርሱ ታላቅ ነው የልዑል እግዚአብሔር ልጅ ይባላል።
እግዚአብሔር አምላክም የአባቱን የዳዊትን ዙፋን ይሰጠዋል ለዘላለሙ የያዕቆብን ወገን ይገዛል ለመንግሥቱም ፍጻሜ የለውም።
መንፈስ ቅዱስ ያድርብሻል የልዑል ኃይልም ይጸልልሻል።
ካንቺ የሚወለደውም ቅዱስ ነው ቅድስት ሆይ ካንቺ የተወለደው ይቅርታውን ያድለን ዘንድ ለምኝልን።
የንጽሕና አዳራሽና ከተለዩ የተለየሽ መቅደስ አንቺ ነሽ የብርሃን መጋረጃና የማይመረመር የክብር የጌትነት ዙፋን አንቺ ነሽ።
ቅድስት ማርያም ሆይ መንፈስ ቅዱስ መጥቶ ስላደረብሽና የልዑል ኃይል ስለጸለለብሽ ቅድስተ ቅዱሳን ከተለዩ የተለየች በሆነች መቅደስ መሰልንሽ።
የብርሃን መጋረጃ ነሽ ማለታችን ግን የአብ ቃል የሆነ መድኃኒታችን ኢየሱስ ክርስቶስ በማኅፀንሽ ስለተሠወረ ነው።
ይኸውም በላይ ያለ የሁሉ ጌታ ነው መላእክትና የመላእክት አለቆች መናብርት ሥልጣናት አጋዕዝት ኃይላት ሊቃናት መኳንንት የሚያመሰግኑት ነው።
ልጅሽንም በዚህ ዓለም በወለድሽ ጊዜ ዓይኖቻቸው ብዙዎች የሆኑ ኪሩቤልና ክንፎቻቸው ስድስት የሆኑ ሱራፌል በበረት ውስጥ ጋረዱልሽ።
የብርሃን ደመናዎችም ከበቡሽ የመላእክት አለቆች የመላእክት የመላእክት ሰራዊትና የሰማይ ጭፍሮች በመፍራትና በመንቀጥቀጥ በፊትሽ ቆሙ።
በዚህም ዓለም ኪሩቤልና ሱራፌል በሰማያት ካለው ምስጋናቸው ወይም ከቀድሞ ምስጋናቸው ወገን ባልሆነ በሌላ በአዲስ ምስጋና አመሰገኑሽ።
ፍጥረትን ሁሉ ሰብስቦ የያዘና ፍጥረቱን ሁሉ የሚመግብ ጌታቸው በብብትሽ በክንድሽ ተቀምጦ።
ጡትሽን እንደ ሕፃን ሲጠባ ባዩ በአርያም ፈለጉና በዚህ ዓለም እንደ ቀድሞው ከአባቱና ከመንፈስ ቅዱስ ጋር አገኙት።
የጌታ ትሕትናውን ባዩ ጊዜም ዓይኖቻቸውን ወደ ላይ ወደ አርያም ከፍ ከፍ አደረጉ ክንፋቸውንም ዘርግተው።
ለሁሉ ጌታ ላንተ በሰማይ ምስጋና ይገባሃል እያሉ ጌታቸውን አመሰገኑ ዳግመኛም በዋሻ በጎል ውስጥ አንቺን ከሕፃንሽ ጋር አይተው በምድር ላይ ሰላም አሉ።
ካንቺ የነሳውን የኛን ሥጋ ለብሶ ባዩት ጊዜም ሰውን ምንኛ ወደደው ብለው ሰገዱለት።
ነቢዩ ዳዊትም እንዲህ ብሎ ትንቢት ተናገረ እግዚአብሔር በሰማይና በማደሪያው ቦታ ሆኖ በምድር ወደሚኖሩት ሁሉ ተመለከተ የሰውንም ልጆች ሁሉ አየ ንጉሥ ውበትሽን ወደደ።
ዘለዓለም ማረፊያዬ ይህች ናት መርጫታለሁና በእርሷ አድራለሁ አለ ቅድስት ሆይ ልጅሽ ይቅርታውን ያድለን ዘንድ ለምኝልን።
የተለየሽና ደግ የሆንሽ የተመሰገንሽና የተባረክሽ ከፍ ከፍ ያልሽ ሆይ የሕይወት ኅብስት ባበት በወርቅ መሶብ መሰልንሽ።
የሕይወት ኅብስትም ይኸውም በቀኙ ካሉ ጻድቃን ጋር ርሱን ለሚያምን።
በሃይማኖትም ፈቃደኛ በሆነ ልብ ከእርሱ ለሚበላም ሁሉ ሕይወትን የሚሰጥ ከሰማይ የወረደ ነው ቅድስት ሆይ ልጅሽ ይቅርታውን ያድለን ዘንድ ለምኝልን።
የብልሃተኛ እጅ ያልሠራት በውስጧም መብራት የሚያበሩባት የወርቅ መቅረዝ አንቺ ነሽ።
ራሱ የአብ ብርሃን ያበራባታል እንጂ።
ከብርሃን የተገኘ ብርሃን ወደ አንቺ መጥቶ አደረ በአምላክነቱም በዓለም ሁሉ አበራ።
ጨለማን ከሰዎች ላይ አራቀ እኔ የዓለም ብርሃን ነኝ በብርሃኔ እመኑ።
ብርሃን ሳለላችሁ ተመላለሱ ብሎ በሚያድን ቃሉ አዳነን ቅድስት ሆይ ልጅሽ ይቅርታውን ያድለን ዘንድ ለምኝልን።
ከሁሉ ጌታ የተገኘ የሁሉ ጌታ ከብርሃን የተገኘ ብርሃን በውነት የሁሉ ጌታ (የባሕርይ አምላክ) ከሆነ የተገኘ እውነተኛው የሁሉ ጌታ።
የተወለደ እንጂ የተፈጠረ የይደለ በህልውና በአኗኗር ከአባቱ ጋር የተካከለ።
በሰማይና በምድር ያለው ሁሉ በእርሱ የተፈጠረ እኛን ሰዎችን ስለማዳን የወረደው ክርስቶስ ከቅድስት ድንግል ማርያም ፈጽሞ ሰው ሆነ።
በመምጣቱም አበራልን ፍጹም ደስታንም አበሠረን ነገረን ወደአባቱም አቀረበን አስታረቀን ወደ ሕይወት ጎዳናም መራን የዘለዓለም ሕይወትንም ሰጠን።
ነቢዪ ኢሳይያስ እርሱን በማመን ከሕጉ የተነሣ በትንቢት እያደነቀ ሕግህ በምድር ላይ ብርሃን ነው አለ።
አረጋዊ ካህንና የእግዚአብሔርነ ትእዛዝ የጠበቀ ጻድቅና ንጹሕ ዘካርያስ።
ፈጽሞ አደነቀ መናገርም ጀመረና እንዲህ አለ አምላካችን በይቅርታውና በምሕረቱ በአርያም በልዕልና ሆኖ ጎበኘን።
በጨለማና በሞት ጥላ ውስጥ ለሚኖሩትም ብርሃኑን ይገልጥላቸው ዘንድ ተወለደ ይቅር ይለን ይምረንም ዘንድ እግሮቻችንን ወደ ሰላም መንገድ አቀናልን።
ቅድስት ሆይ ልጅሽ ይቅርታውን ያድለን ዘንድ ለምኝልን።
እመቤታችን ሆይ የቅዱሳንና የምዕመናንን ሁሉ ጸሎት በማዕጠንታቸው ከምድር ወደ ሰማይ በሚያሳርጉ በሰማያውያን የካህናት አለቆች እጆች ውስጥ ባለ የወርቅ ማዕጠንት እንመስልሻለን።
እንዲሁም ስምሽን በመጥራት የሰው ልጆችን ልመና ወደ ልዩ ሦስት አብ ወልድ መንፈስ ቅደስ ያሳርጋ።
የወገኖችሽንም ኃጢአት ታስተሠርይ ዘንድ ከአብ ከወልድ ከመንፈስ ቅዱስ ተፈቅዶልሻል።
ለሰዎች ልጆች የዘለዓለም ሕይወት ድልድይ ትሆኝ ዘንድ።
የዓለም ሁሉ መድኃኒት ሆይ ለምእመናን ወገኖችሽ መድኃኒታቸው ልትባይ ይገባሻል ቅድስት ሆይ ልጅሽ ይቅርታውን ያድለን ዘንድ ለምኝልን።
አንቺ የተባረክሽ ዕፅ ነሽ የሕይወትና የደህንነት ዕፅ ነሽ በገነት ውስጥ ባለው ዕፅ ሕይወት ፈንታ።
በዚህ ዓለም የሕይወት ዕፅ ሆንሽ ፍሬሽም የሕይወት ፍሬ ነው።
በሚወዱት በሚያውቁት በዓለም ሰዎች ዘንድ የሚሸት መልካም መዓዛ ያለው አበባ ካች ታየ።
ይኸውም ከርቤ ሚዓ ሰሊክ የተባሉ ሽቶች በልብሶችሽ ላይ አሉ ብሎ በበገና ነቢዩ ዳዊት ትንቢት የተናገረልሽ ነው።
አባትሽ ሰሎሞንም የአፍንጫሽ መዓዛ እንደ ነጭ ዕጣን መዓዛ ነው አለ።
እቴ መርዓት ሙሽራዬ ሆይ የታጠርሽ ተክል ነሽ መንገድሽ የታጠረች ተክል የታተመች ጉድጓድ ናት ከሽቱ ቅመም ጋር ሽቱ አለሽ ቆዕ የሚባል ሽቱ።
ናርዶስ ከሚባል ሽቱ ጋር አለሽ ናርዶስ የሚባል ሽቱ መጽርይ ከሚባል ሽቱ ጋር አለሽ ቀጺመተታት ቀናንሞስ የተባሉ ሽቶች ከደጋ ሽቶች ጋር አሉሽ።
ከሽቶች ሁሉ የሚበልጡ ከርቤና ዐልው የሚባሉ ሽቶች ከነዚህ ሁሉ ሽቶች ጋር አሉሽ።
የገነት ፈሳሽ ሆይ ከደጋ የሚፈስ የሕይወት ውሃ መገናኛ ነሽ ቅድስት ሆይ ልጅሽ ይርታውን ያድለን ዘንድ ለምኝልን።
ሳይተክሏትና ውሃ ሳያጠጧት የለመለመች የአሮን በትር በቤተ መቅደስ ነበረች ለካህናት ዝግጁ ያደረጋት ነበረች።
አንችም በቅድስናና በንጽሕና ጸንተሸ እንደ እርስዋ በቤተ መቅደስ ኖርሽ።
ከቤተ መቅደስም በክብር በታላቅ ደስታ ወጣሽ።
በእውነት የሕይወት ፍሬ የሆነ ጌታችንና መድኃኒታችን ኢየሱስ ክርስቶስም ካንቺ ተገኘ።
ቅድስት ሆይ ከመልአኩ እንደ ተረዳሽው ከወንድ ያለመገናኘት ልጅን አገኘሽ።
መልአኩ መንፈስ ቅዱስ መጥቶ ያድርብሻል የልዑል ኃይልም ይጸልልብሻል ብሎ ነግሮሽ ነበርና ቅድስት ሆይ ልጅሽ ይቅርታውን ያድለን ዘንድ ለምኝልን።
ጸጋን የተመላሽና የደስታ መገኛ ሆይ በልጅሽ ስም ላመን ለእኛ ለወንዶችና ለሴቶች አገልጋዮችሽ ትለምኝልን ዘንድ ይገባሻል።
ይልቁንም ዓይኖቻቸው ብዙዎች ከሆኑ ከኪሩቤልና ክንፎቻቸው ስድስት ከሆኑ ከሱራፌል ግርማ የሚበልጥ የመወደድ ግርማ አለሽ።
እነዚያ ፊታቸውን ይሸፍናሉ እግሮቻቸውም የትእምርተ መስቀል አምሳያዎች ናቸው ከልጅሽ መለኮት የሚወጣው እሳት ይድኑ ዘንድ።
አንቺ ግን ለመለኮት ማደሪያ ሆንሽ የመለኮት ባሕርይ አላቃጠለሽም።
የእሳት ነበልባልን ተሸከምሽ የመለኮት ባሕርይም አላቃጠለሽም።
ሙሴ እንጨትነቷ በእሳት ሳይቃጠል ያያት ዕፀ ጳጦስ አላቃጠለሽም።
ለክርስቲያን ወገኖች በእውነት መመኪያ የሆንሽ አንቺ ነሽ የአምላክ ልጅ ካንቺ ሰው ስለመሆኑም።
ባንቺ ከምድር ወደ አርያም የቀረብን ሆንን።
በጸሎትሽ ለሚያምኑ ምሕረትን የምትሰጪ ሆይ ለነፍሳችን ሕይወትን የምትለምኝ ነሽ።
ወደ ጌታችንና መድኃኒታችን ኢየሱስ ክርስቶስ ለመኝልን እርሱን አባቱን መንፈስ ቅዱስን በማመን በቀናች ሃይማኖት ያጸናን ዘንድ።
ይቅርታውንና ምሕረቱን ይሰጠን ዘንድ በምሕረቱ ብዛት ኃጢአታችንን ያስተሰርይልን ዘንድ የሁሉን ጌታ የወለድሽ ሆይ ምስጋና ይገባሻል።
ዛሬም ዘወትርም ለዘለዓለምም ምስጋናና ክብር ለአብ ለወልድ ለመንፈስ ቅዱስ ይገባል አሜን ቅድስት ሆይ ልጅሽ ይቅርታውን ያድለን ዘንድ ለምኝልን።
ሰኞ የሚጸለይ አምላክን የወለደች የድንግል ማርያም ምስጋና።
ጌታ ልቡ ያዘነና የተከዘ አዳምን ነፃ ያወጣውና ወደቀድሞ ቦታ ይመልሰው ዘንድ ወደደ ቅድስት ሆይ ለምኝልን።
ከድንግል ያለወንድ ዘር በሥጋ ተወለደና አዳነን።
ከይሲ ያሳታት ሔዋንን እግዚአብሔር ምጥሽንና ጻርሽን አበዛዋለሁ ብሎ ፈረደባት ሰውን ወደደና ነፃ አደረጋት ቅድስት ሆይ ለምኝልን።
ሰው የሆነና በኛ ያደረ ቃል ኢየሱስ ክርስቶስ ነው ክብሩንም ለአባቱ አንድ እንደመሆኑ ክብር አየን ይቅር ይለን ዘንድ ወደደ ቅድስት ሆይ ለምኝልን።
ነቢዩ ኢሳይያስ በመንፈስ ቅዱስ የዐማኑኤልን ምሥጢር አየ ስለዚህም ሕፃን ተወለደልን ወልድም ተሰጠልን ብሎ አሰምቶ ተናገረ ቅድስት ሆይ ለምኝልን።
ሰው ሆይ ፈጽመህ ደስ ይበልህ እግዚአብሔር ዓለሙን ወዶታልና አንድ ልጁንም የሚያምንበት ሁሉ እስከ ዘለዓለም ፈጽሞ ይድን ዘንድ አሳልፎ ሰጥቷልና።
ልዑል ክንዱን ሰደደልን ቅድስት ሆይ ለምኝልን።
የነበረው የሚኖረው የመጣው ዳግመኛ የሚመጣውም ቃል ኢየሱስ ክርስቶስ ያለመለወጥ ፍጹም ሰው ሆነና።
አንዱ ወልድ በሥራው ሁሉ አልተለየም የእግዚአብሔር ቃል መለኮት አንድ ነው እንጂ ቅድስት ሆይ ለምኝልን።
የነቢያት ሀገራቸው ቤተ ልሔም ሆይ ደስ ይበልሽ ሁለተኛው አዳም ክርስቶስ ባንቺ ዘንድ ተወልዷልና።
የቀድሞውን ሰው አዳምን ከምድር ወደ ገነት ይመልሰው ዘንድ።
አዳም ሆይ መሬት ትመለሳለህ ብለ የፈረደበትንም የሞት ፍርድ ያጠፋለት ዘንድ።
ብዙ ኃጢአት ባለችበት የእግዚአብሔር ጸጋ ትበዛለች ቅድስት ሆይ ለምኝልን።
የሰው ሁሉ ሰውነት ደስ ይላታል እያሉ ከመላእክት ጋር አሰምተው ንጉሥ ክርስቶስን ያመሰግኑታል።
በሰማይ ለእግዚአብሔር ምስጋና ይሁን በምድርም ሰላም ለሰውም እርሱ በሚፈቅደው።
የቀድሞውን እርግማን አጥፍቷልና የጠላትን ምክሩን አፈረሰበት ለአዳምና ለሔዋን የዕዳ ደብዳቤያቸውን ቀደደላቸው።
በዳዊት ሀገር የተወለደ መድኃኒታችን ኢየሱስ ክርስቶስ አዳምንና ሔዋንን ነፃ አደረጋቸው ቅድስት ሆይ ለምኝልን።
በዚህ ዓለም ለሚኖሩ ሰዎች ሁሉ የምታበራ ዕውነተኛ ብርሃን።
ስለ ሰው ፍቅር ወደ ዓለም የመጣህ።
ፍጥረት ሁሉ በመምጣትህ ደስ አለው።
አዳምን ከስህተት አድነኸዋልና ሔዋንንም ከሞት ጻዕረኝነት ነፃ አድርገሃታልና።
የምንወለድበትን መንፈስ ሰጠኸን ከመላእክት ጋርም አመሰገንህ ቅድስት ሆይ ለምኝልን።
ዐርብ የሚጸለይ አምላክን የወለደች የእመቤታችን የድንግል ማርያም ምስጋና አምስተኛ ክፍል።
ከሴቶች ተለይተሸ የተባረክሽ ነሽ የማኅፀንሽም ፍሬ የተባረከ ነው።
ያለርኲሰት አምላክን የወለድሽ ድንግል ማርያም ሆይ ዕውነተኛ ፀሐይ ከአንቺ ወጣልን በክንፈ ረድኤቱም አቀረበን እርሱ ፈጥሮናልና ቅድስት ሆይ ለምኝልን።
አምላክን የወለድሽ እመቤታችን ሆይ የብርሃን እናት ነሽና አንችን ብቻሽን በክብር በምስጋና እናገንሻለን።
የተባረክሽ አንቺ ከመላእክት ትበልጫለሽ ከደቂቀ አዳምም ትበልጫለሽ ገናንነትሽን መናገር የሚቻለው ማነው።
አንቺን የሚመስል የለምና ማርያም ሆይ መላእክት ያገኑሻል ሱራፌልም ያመሰግኑሻል።
በኪሩቤልና በሱራፌል ላይ አድሮ የሚኖር ጌታ መጥቶ በማኅፀንሽ አድሮዋልና።
ሰውን የሚወድ ወደ እርሱ አቀረበን ክብር ምስጋና ያለው እርሱ የእኛን ሞት ተቀብሎ የእርሱን ሕይወት ለእኛ ሰጠን ቅድስት ሆይ ለምኝልን።
የደናግል መመኪያቸው አምላክን የወለድሽ ድንግል ማርያም ሆይ የተባረክሽ ነሽ የማኅፀንሽም ፍሬ የተባረከ ነው።
ከዓለም በፊት የነበረ እርሱ ሰው ሆኖዋልና ከአንቺ የተወለደ ሥጋችንን ነሣ መንፈስ ቅዱስንም ሰጠን በቸርነቱ ብዛት መሳዮቹ አደረገን።
ጸጋንና ክብርን ከተቀበሉ ብዙ ሴቶች አንቺ ትበልጫለሽ።
አምላክን የወለድሽ ማርያም ሆይ ልዑል እግዚአብሔር ያደረብሽ ረቂቅ ከተማ ነሽ።
በኪሩቤልና በሱራፌል ላይ የሚኖረውን ጌታን በመኻል እጅሽ ይዘሺዋልና በቸርነቱ ብዛት ሥጋዊ ፍጥረትን ሁሉ የሚመግብ እርሱ ጡትሺን ይዞ ጠባ።
ይኸውም ሁሉን የሚድን አምላካችን ነው ለዘለዓለሙ ይጠብቀናል እንሰግድለትና እናመሰግነው ዘንድ እርሱ ፈጥሮናልና ቅድስት ሆይ ለምኝልን።
ድንግል ማርያም የሽቱ መኖሪያና የሕይወት ውኃ ምንጭ ናት።
የማኅፀንዋ ፍሬ ሰውን ሁሉ አድኖአልና ከኛም እርግማንን አጠፋልን በመካከላችን ሆኖ በመሰቀሉ አስታረቀን።
በልዩ ትንሣኤውም ሰውን ዳግመኛ ወደ ገነት መለሰው ቅድስት ሆይ ለምኝልን።
ንጽሕት ድንግል ማርያም የታመነች አምላክን የወለደች ናት።
ለሰዎች ልጆችም የምሕረት አማላጅ ናት ኃጢአታችንን ያስተሠርይልን ዘንድ ወደ ልጅሽ ወደ ክርስቶስ ለምኝልን ቅድስት ሆይ ለምኝልን።
ድንግል ማርያም በቤተ መቅደስ አሰምታ ትናገር ነበር።
መልአኩ ቅድስት ድንግል ሆይ ሰላምታ ይገባሻል ብሎ አክብሮ ከነገረኝ ነገር በቀር ምንም ምን ሌላ የማውቀው እንደሌለኝ እግዚአብሔር ያውቃል አለች።
ቅድስት ድንግል ሆይ ሰላም ላንቺ ይሁን የማይቻለውን ቻልሽ የማይወሰነውንና ምንም ምን የሚወስነው የሌለውን ወሰንሽ በክብር ሁሉ ላይ ጸጋን የተመላሽ ሆይ ምስጋናሽ ይበዛል።
የአብ ቃል ማደሪያ ሆነሻልና የክርስቲያን ወገኖች ምእመናንን የምትሰበስቢያቸውና ማሕየዊ የሚያድኑን ለሆኑ ሥላሴ ሰጊድን የምታስተምሪላቸው ሰፊ መጋረጃ።
ሙሴ ያየውን የእሳት ዐምድ የተሸከምሽ አንቺ ነሽ ይኸውም መጥቶ በማኅፀንሽ ያደረው የእግዚአብሔር ልጅ ነው።
ሰማይንና ምድርን ለፈጠረ ጌታ ማደሪያ ሆንሽ ዘጠኝ ወር በማኅፀንሽ ተሸከምሽው።
ሰማይና ምድር ለማይወስኑት የታመንሽ አንቺ ነሽ ከምድር ወደ ሰማይ ለማረግ መሰላል ሆንሽ።
ብርሃንሽ ከፀሐይ ብርሃን ይበልጣል ቅዱሳን በፍጹም ደስታ ያዩት ኮከብ ካንቺ የተወለደ ምሥራቅ አንቺ ነሽ።
ይኸውም በጻዕርና በምጥ ትወልድ ዘንድ በሔዋን የፈረደባት ነው።
አንቺ ማርያም ግን ጸጋን የተመላሽ ሆይ ደስ ይበልሽ የሚል ቃልን ሰማሽና መጥቶ ያዳነን የፍጥረት ሁሉ ገዥ የሆነ ንጉሥን ወለድሽልን መሐሪ ነው ሰውነም ወዳጅ ነው።
ስለዚህ ማርያም ሆይ የተባረክሽ ነሽ የማኅፀንሽም ፍሬ የተባረከ ነው። ጸጋን የተመላሽ ሆይ እግዚአብሔር ካንቺ ጋር ነውና ደስ ይበልሽ እያልን መልአኩ ገብርኤል እንዳመሰገነሽ እናመሰግንሻለን ቅድስት ሆይ ለምኝልን።
ረቡዕ የሚጸለይ አምላክን የወለደች የእመቤታችን የድንግል ማርያም ምስጋና ሦስተኛ ክፍል።
የምድር ሁለተኛ የሆንሽ ሰማይ ሆይ የሰማያት ሠራዊት መላእክት ንዕድ ነሽ ይላሉ።
ድንግል ማርያም የምስራቅ ደጅ ናት ሙሽራዋ ንጹሕ የሆነ ንጽሕት የሠርግ ቤት ናት።
አብ በሰማይ አይቶ እንዳንቺ ያለ አላገኘምና አንድ ልጁን ላከው በአንችም ሰው ሆነ ቅድስት ሆይ ለምኝልን።
አምላክን የወለድሽ እመቤታችን ሆይ ትውልድ ሁሉ አንችን ብቻ ያመሰግኑሻል።
የእግዚአብሔር ሀገር ሆይ ነቢያት ድንቅ ድንቅ ነገርን ተናገሩልሽ ደስ የተሰኙ የጻድቃን ማደሪያ ሆነሻልና።
የምድር ነገሥታት ሁሉ በብርሃንሽ ይሄዳሉ ሕዝቡም ሠራዊቶቻቸውም በብርሃንሽ ይሄዳሉ።
ማርያም ሆይ ትውልድ ሁሉ ያመሰግኑሻል ካንቺ ለተወለደውም ይሰግዱለታል ያገኑታልም ቅድስት ሆይ ለምኝልን።
የዝናም ውሃ የታየብሽ የዕውነት ደመና አንች ነሽ።
አብ የልጁ ምልክት አደረገሽ መንፈስ ቅዱስ አደረብሽ የልዑል ኃይል ጋረደሽ።
ማርያም ሆይ ለዘለዓለም የሚኖር የአብን ልጅ ቃልን የወለድሽልን መጥቶም ከኃጢያት አዳነን።
ደስ የተሰኘህ ሆነህ ምሥራችን የተናገርክ መልአኩ ገብርኤል ሆይ የተሰጠህ ክብር ታላቅ ነው።
ወደኛ የመጣ የጌታን ልደት ነገርኸን ለድንግል ማርያም።
ጸጋን የተመላሽ ሆይ እግዚአብሔር ካንች ጋር ነውና ደስ ይበልሽ ብለህ አበሠርካት ቅድሰት ሆይ ለምኝልን።
ጸጋን አገኘሽ መንፈስ ቅዱስ አደረብሽ የልዑል ኃይልም ጋረደሽ።
ማርያም ሆይ በውነት ቅዱሱን ወለድሽ ዓለምን ሁሉ የሚያድን መጥቶ አዳነን ቅድስት ሆይ ለምኝልን።
አንደበታችን የድንግልን ሥራ ያመሰግናል ጌታችንና መድኃኒታችን ኢየሱስ ክርስቶስ በዳዊት አገር ከእርስዋ ስለተወለደ አምላክን የወለደች ማርያምን ዛሬ እናመስግናት አሕዛብ።
ኑ ማርያምን እናመስግናት እናትና ድንግልን ሁለቱንም ሆናለችና።
ርኲሰት የሌለብሽና የአብ ቃል መጥቶ ካንቺ ሰው የሆነ ንጽሕት ድንግል ሆይ ደስ ይበልሽ።
ነውር የሌለብሽ ፍጽምትና ጉድፍ የሌለብሽ ሙዳይ ሆይ ደስ ይበልሽ።
ስለቀደመ ሰው አዳም ሁለተኛ አዳም የሆነ የክርስቶስ ማደሪያው የምትናገሪ ገነት ሆይ ደስ ይበልሽ።
ከአባቱ ያልተለየ አንድ እሱን የተሸከምሽ ሆይ ደስ ይበልሽ።
በክብር ጌጥ ሁሉ ያጌጠ እርሱ መጥቶ ሰው የሆነብሽ ንጽሕት የሠርግ ቤት ሆይ ደስ ይበልሽ።
የመለኮት እሳት (ባሕርይ) ያላቃጠለሽ ዕፅ ጳጦስ ሆይ ደስ ይበልሽ።
በኪሩቤል ላይ የሚቀመጠው ሰማያዊ መለኮትን በሥጋ የተሸከምሽ ገረድና እናት ድንግልና ሰማይ ሆይ ደስ ይበልሽ።
ስለዚህ ንጹሓን ከሆኑ መላእክት ጋር በፍጹም ደስታ ደስ ተሰኝተን እናመስግን።
በሰማይ ለእግዚአብሔር ምስጋና ይሁን በምድርም ዕርቅ ይሁን እንበል ክብርና ምስጋና ጌትነት ያለው እርሱ አንችን ወድዋልና ቅድስት ሆይ ለምኝልን።
ከቅዱሳን ክብር የማርያም ክብር ይበልጣል።
የአብን ቃል ለመቀበል በተገባ ተገኝታለችና መላእክት የሚፈሩትን ትጉሆች በሰማያት የሚያመሰግኑትን ድንግል ማርያም በማኅፀንዋ ተሸከመችው።
ይህች ከኪሩቤል ትበልጣለች ከሱራፌልም ትበልጣለች።
ከሦስቱ አካል ላንዱ ማደሪያ ሆናለችና።
የነቢያት ሀገራቸው ኢየሩሳሌም ይህች ናት ለቅዱሳን ሁሉ የደስታቸው ማደሪያ ናት።
በጨለማና በሞት ጥላ ውስጥ ለሚኖሩ ሰዎች ታላቅ ብርሃን ወጣላቸው።
በቅዱሳን ላይ የሚያድር እግዚአብሔር እኛን ለማዳን ልዩ ከሆነች ድንግል ሰው ሆኗልና።
ኑ ይህን ድንቅ እዩ ስለ ተገለጠልን ምሥጢር ምስጋና አቅርቡ ሰው የማይሆን ሰው ሆኖዋልና።
ቃል ተዋህድዋልና ጥንት የሌለው ሥጋ ጥንታዊ ቀዳማዊ ሆነ ዘመን የማይቆጠርለት መለኮት ዘመን ተቆጠረለት የማይታወቅ ተገለጠ የማይታይ ታየ።
የሕያው እግዚአብሔር ልጅ በርግጥ ሰው ሆነ ትላንት የነበረው ዛሬም ያለው መቼም የሚኖረው ኢየሱስ ክርስቶስ።
እንስገድለትና እናመሰግነው ዘንድ አንድ ባሕርይ ነው ቅድስት ሆይ ለምኝልን።
ነቢዩ ሕዝቅኤል ስለ እርስዋ መሰከረ።
ድንቅ በሆነ ታላቅ ቍልፍ የተዘጋች ደጅ ምስራቅ አየሁ አለ ከኃያላን ጌታ በቀር ወደ እርስዋ ገብቶ የወጣ የለም ቅድስት ሆይ ለምኝልን።
ኆኀትም ደጅም መድኃኒታችንን የወለደች ድንግል ናት እርሱን ከወለደች በኋላ እንደ ቀድሞው በድንግልና ኖራለችና።
መጥቶ ምሕረት ከሌለው ጠላት እጅ ያዳነን ጌታን የወለድሽ ሆይ የማኅፀንሽ ፍሬ የተባረከ ነው።
አንቺ ፍጽምትና የተባረክሽ ነሽ የዕውነት አምላክ በሆነ በክብር ባለቤት ዘንድ ባለሟልነትን አግኝተሻልና በምድር ላይ ከሚኖሩ ሁሉ ይልቅ ገናንነትና ክብር ላንቺ ይገባል።
የአብ ቃል መጥቶ በአንቺ ሰው ሆነ ከሰው ጋርም ተመላለሰ መሐሪ ይቅር ባይ ሰውን ወዳጅ ነውና በልዩ አመጣጡ አዳነን ቅድስት ሆይ ለምኝልን።
ቅዳሜ የሚጸለይ አምላክን የወለደች የእመቤታችን የድንግል ማርያም ምስጋና ስድስተኛ ክፍል።
ንጽሕት ነሽ ብርህትም ነሽ ጌታን በመኻል እጅሽ የያዝሽው ሆይ በሁሉ የተቀደስሽ ነሽ ፍጥረቱ ሁሉ ቅድስት ሆይ ለምኝልን ብለው እየጮኹ ካንቺ ጋር ደስ ይላቸዋል።
ጸጋን የተመላሽ ሆይ ደስ ይበልሽ።
ባለሟልነትን አግኝተሻልና ደስ ይበልሽ።
እግዚአብሔር ካንቺ ጋር ነውና ደስ ይበልሽ።
ግርማ ያለሽ ድንግል ሆይ ገናንነትሽን እናመሰግናለን እናደንቃለን።
እንደ መልአኩ ገብርኤልም ምስጋና እናቀርብልሻለን የባሕርያችን መዳን በማኅፀንሽ ፍሬ ተገኝቷልና ወደ አባቱ ወደ እግዚአብሔር አቀረበን ቅድስት ሆይ ለምኝልን።
እንደ ሠርግ ቤት ጉድፍ የሌለብሽ ነሽ መንፈስ ቅዱስ አድሮብሻልና የልዑል ኃይልም ጸልሎሻልና።
ማርያም ሆይ ለዘለዓለም የሚኖር መጥቶ ከኃጢአት ያዳነን የአብ ልጅ ቃልን በውነት ወለድሽ ቅድስት ሆይ ለምኝልን።
ከዳዊት ሥር የተገኘሽ ባሕርይ አንቺ ነሽ መድኃኒታችን ኢየሱስ ክርስቶስን በሥጋ ወልደሽልናልና።
ከአብ የተወለደ ከዓለም በፊት የነበረ አንዱ ቃል ራሱን ባሕርዩን ሰወረ ካንቺም የተገዥን የሰውን አርአያ ነሣ ቅድስት ሆይ ለምኝልን።
አምላክን ያለርኲሰት የወለድሽው ሆይ የምድር ሁለተኛ ሰማይን ሆንሽ።
እውነተኛ ፀሐይ ካንቺ ወጥቶልናልና እንደነቢያት ትንቢትም ያዘርና ያለመለወጥ ወለድሽው ቅድስት ሆይ ለምኝልን።
ከተለዩ የተለየች የተባልሽ የኪዳን ጽላት ያለብሽ የተሰወረ መና ያለበት የወርቅ መሶብ ያለብሽ ደብተራ ድንኳን አንቺ ነሽ።
ይኸውም መና የተባለው መጥቶ በድንግል ማርያም ማኅፀን ያደረው የዕግዚአብሔር ልጅ ነው።
የአብ ቃል በርስዋ ሰው ሆነ መጥቶ ያዳነን የባሕርይ ንጉሥን በዓለም ውስጥ ወለደችው።
የሚናገር በግ የክርስቶስ እናቱ ገነት ደስ ይላታል ለዘለዓለም የሚኖር የአብ ልጅ እርሱ መጥቶ ከኃጢአት አድኖናልና ቅድስት ሆይ ለምኝልን።
የንጉሥ ክርስቶስ እናቱን ተባልሽ እርሱን ከወለድሽ በኋላም በድንግልና ኖርሽ ድንቅ በሆነ ምሥጢር ዐማኑኤልን ወለድሽው ስለዚህም ባለመለወጥ አጸናሽ ቅድስት ሆይ ለምኝልን።
እግዚአብሔር በላይዋ ተቀምጦባት ያዕቆብ ያያት መሰላል አንቺ ነሽ።
በሁሉ በኩል የማይመረመር እርሱን ተፈትሖ በሌለበት ማኅፀንሽ ተሸክመሽዋልና።
እኛን ስለማዳን ካንቺ ሰው በሆነ በጌታችን በኢየሱስ ክርስቶስ ዘንድ አማላጅ ሆንሽን ቅድስት ሆይ ለምኝልን።
የተባረክሽና ንጽሕት የሆንሽ አዳራሽ ሆይ እነሆ ጌታ የፈጠረውን ዓለም ሁሉ በይቅርታው ብዛት ያድን ዘንድ ካንቺ ወጣ።
ፈጽመን እናመስግነው ቸርና ሰውን ወዳጅ ነውና ቅድስት ሆይ ለምኝልን።
ያለርኲሰት ድንግል የሆንሽ ጸጋን የተመላሽ ሆይ ደስ ይበልሽ።
የዓለም ሁሉ መክበሪያ ንጽሕት ጽዋ ነሽ የማትጠፊ ፋና ነሽ የማትፈርሺ መቅደስ ነሽ የቅዱሳን መደገፊያቸው የማትለወጪ የሃይማኖት በትር ነሽ።
ቸር አዳኛችን ወደ ሆነ ልጅሽ ለምኝልን ፈጽሞ ይቅር ይለንና ይምረን ዘንድ ኃጢአታችንን ያስተሠርይልን ዘንድ ቅድስት ሆይ ለምኝልን።
ሐሙስ የሚጸለይ አምላክን የወለደች የእመቤታችን የድንግል ማርያም ምስጋና ዐራተኛ ክፍል።
ርኲሰት የሌለባት ድንግል ማርያም ሙሴ በበረሃ በነደ እሳት ጫፎቿ ሳይቃጠሉ ያያት ዕፅን ትመስላለች።
የአብ ቃል በርስዋ ሰው ሆኗልና እሳተ መለኮቱ አላቃጠላትምና ከወለደችውም በኋላ ድንግልናዋ አልተለወጠምና።
ሰውም ቢሆን መለኮቱ አልተለወጠም በዕውነት አምላክ ነውና እርሱ በዕውነት አምላክ የሆነመጥቶ አዳነን ቅድስት ሆይ ለምኝልን።
አምላክን የወለድሽ እመቤታችን ሆይ ሁላችን እናገንሻለን ይቅርታሽ ለሁላችን ይሆን ዘንድ ነውና።
ሔዋን ዕንጨት በልታ ባደረገችው ዓመፅ በባሕርያችን ያደረ የቀድሞው እርግማን በእርስዋ የጠፋልን አምላክን የወለደች ድንግል ማርያም የሁላችን መመኪያ ናት።
ስለ ሔዋን የገነት ደጅ ተዘጋ።
ዳግመኛም ስለ ድንግል ማርያም ተከፈተልን።
ከዕፀ ሕይወት እንበላ ዘንድ አደለን ይኸውም እኛን ስለመውደድ መጥቶ ያዳነን የክርስቶስ ክቡር ሥጋው ክቡር ደሙ ነው።
ስለ እርሷ ድንቅ ሆኖ የሚነገረውን ይህን ምሥጢር ማወቅ የሚቻለው ምን ልቡና ነው? መስማት የሚቻለው ምን ጆሮ ነው?
ሰውን የሚወድ እግዚአብሔር አንድ ብቻ የሆነ አምላክነቱ ሳይለወጥ ከዓለም በፊት የነበረ።
የአብ ቃል ከአብ ዘንድ መጥቶ ልዩ ከሆነች እናቱ ሰው ሆነ ከወለደችው በኋላም ድንግልናዋ አልተለወጠም።
ስለዚህም አምላክን የወለደች እንደሆነች ታወቀች።
እግዚአብሔር የጥበቡ ስፋት ምን ይጠልቅ? በጻዕር በምጥ በልብ ጋር ትወልድ ዘንድ የፈረደባት ማኅፀን የሕይወት መገኛ ሆነች።
ከባሕርያችን እርግማንን የሚያጠፋልን ያለ ወንድ ዘር ወለደችልን።
ስለዚህም ሰውን የምትወድ ሆይ ክብር ላንተ ይገባል ቸርና የሰውነታችን መድኃኒትም ነህ እያልን እናመስግነው ቅድስት ሆይ ለምኝልን።
ያለ ወንድ ዘር አምላክን የወለደች ድንግል የማኅፀንዋ ሥራ ምን ይደንቅ?
ለዮሴፍ የታየው መልአኩ ከርሷ በመንፈስ ቅዱስ የሚወለደው ያለ መለወጥ ሰው የሚሆነው የእግዚአብሔር ቃል ነው ብሎ መስክሯልና።
ማርያም የዚህ ደስታ ዕፅፍ የሆነ እርሱን ወለደችው መልአኩ ልጅ ትወልጃለሽ ስሙም ዐማኑኤል ይባላል አላት ትርጓሜውም እግዚአብሔር ከኛ ጋር ሆነ ማለት ነው።
ዳግመኛ ወገኖቹን ከኃጢያታቸው የሚያድናቸው ኢየሱስ ይባላል በችሎታው በኃይሉ ያድነን ዘንድ ኃጢአታችንንም ያስተሠርይልን ዘንድ።
ለዘለዓለም ክብር ይግባውና ሰው የሆነ እርሱን አምላክ እንደሆነ በተረዳ ነገር አውቀነዋልና።
ልዩ ከሆነች ድንግል ማርያም ይህ የአምላክ መወለድ ምን ይደንቅ ቃልን ወሰነችው ልደቱንም ዘር አልቀደመውም በመወለዱም ድንግልናዋን አልለወጠውም።
ቃል ከአብ ያለ ድካም ወጣ ከድንግልም ያለ ሕማም ተወለደ።
ሰብአ ሰገል ሰገዱለት አምላክ ነውና ዕጣን አመጡለት ንጉሥም ነውና ወርቅ አመጡለት ስለኛ በፈቃዱ ለተቀበለው መዳኛችን ለሆነ ሞቱም ከርቤ አመጡለት።
ቸርና ሰውን ወዳጅ የሆነ አንድ እርሱ ብቻ ነው ቅድስት ሆይ ለምኝልን።
ከአዳም ጎን አንዲት ዐፅም መንሣት ምን ይደንቅ?
ከእርሱ ሴትን ፈጠረ የሠው ፍጥረትንም ሁሉ ፈጠረ ጌታ የአብ ቃል ተሰጠ ከልዩ ድንግልም ሰው ሆነና ዐማኑኤል ተባለ።
ስለዚህ ሁል ጊዜ እርስዋን እንለምን ከተወደደ ልጅዋ ታማልደን ዘንድ በቅዱሳንና በሊቃነ ጳጳሳት ሁሉ ዘንድ ቸር ናት።
ደጅ የሚጠኑትን ወልዳላቸዋለችና ለነቢያትም ትንቢት የተናገሩለትን ወልዳላቸዋለችና ለሐዋርያትም እስከ ዓለም ዳርቻ በስሙ ያስተማሩለትን ወልዳላቸዋለችና።
ሰማዕታትና ምእመናንም የተጋደሉለት የጥበቡ ጸጋ ብዛት የማታወቅ ኢየሱስ ክርስቶስ ከእርስዋ ተወልዷልና የይቅርታውን ብዛት መርምረን ዕንወቅ መጥቶ አድኖናልና ቅድስት ሆይ ለምኝልን።
እግዚአብሔር የባሕርይህን ፍሬ በዙፋንህ ላይአኖራለሁ ብሎ ለዳዊት በዕውነት ማለ አይጸጸትም።
ጻድቅ እርሱ ዳዊት ክርስቶስ በሥጋ ከእርሱ እንዲወለድ ባመነ ጊዜ የእግዚአብሔርን ልጅ ማደሪያ ፈልጎ ያገኝ ዘንድ ወደደ።
ይህንንም በታላቅ ትጋት ፈጸመ ከዚህም በኋላ እነሆ በኤፍራታ ሰማነው የያዕቆብ አምላክ ማደሪያ ብሎ በመንፈስ ቅዱስ አሰምቶ ተናገረ።
ይህቺውም አማኑኤል እኛን ለማዳን በሥጋ ይወለድባት ዘንድ የመረጣት ናት።
ዳግመኛም ከነቢያት አንዱ ሚክያስ አንቺ የኤፍራታ ክፍል የሆንሽ ቤተልሔም ከይሁዳ ነገሥታት መሳፍንት አገር አታንሺም።
ወገኖቼ እሥራኤልን የሚጠብቃቸው ንጉሥ ካንች ይወጣልና።
ከዛሬ ጀምሮ እስከ ዘለዓለም ድረስ ከቸር አባቱና ከመንፈስ ቅዱስ ጋር ምስጋና ስለተገባው ስለ ክርስቶስ ባንድ መንፈስ ቅዱስ ትንቢት የተናገሩት የነዚህ የሚክያስና የዳዊት ነገር ምን ይረቅ? ቅድስት ሆይ ለምኝልን።
ለእስራኤል የነገሠ ዳዊት ጠላቶቹ በተነሡበት ጊዜ ከቤተልሔም ምንጭ ውኃ ይጠጣ ዘንድ ወደደ።
የጭፍሮቹ አለቆች ፈጥነው ተነሡና በጠላቶቹ ከተማ ተዋግተው ሊጠጣ የወደደውን አመጡለት።
ጻድቅ ዳዊት ግን ጨክነው ሰውነታቸውን ስለ እርሱ ለጦርነት ለሞት አሳልፈው እንደ ሰጡ ባየ ጊዜ ያን ውኃ አፈሰሰ ከእርሱም አልጠጣም።
ከዚህ በኋላ ለዘለዓለም ጽድቅ ሆኖ ተቆጠረለት።
ሰማዕታት የዚችን ዓለም ጣዕም በዕውነት ናቁ ደማቸውንም ስለ እግዚአብሔር አፈሰሱ ስለ መንግስተ ሰማያትም መራራ ሞትን ታገሱ።
እንደ ይቅርታህ ብዛት ይቅር በለን ቅድስት ሆይ ለምኝልን።
ከቅድስት ሥላሴ አንዱ ወልድ መዋረዳችንን አይቶ ከሰማየ ሰማያት ወርዶ ባሕርዩን ዝቅ አደረገና መጥቶ በድንግል ማኅፀን አደረ።
ከብቻዋ ከኃጢአት በቀርም እንደኛ ሰው ሆነ ነቢያት ትንቢት እንደ ተናገሩለት በቤተ ልሔም ተወለደ ፈጽሞ አዳነን ወገኖቹም አደረገን ቅድስት ሆይ ለምኝልን።
ማክሰኞ የሚጸለይ አምላክን የወለደች የእመቤታችን የድንግል ማርያም ምስጋና።
የመመኪያችን ዘውድ የደኅንነታችን መጀመሪያ የንጽሕናችንም መሠረት እኛን ስለማዳን ሰው የሆነ የእግዚአብሔርን ቃል በወለደችልን በድንግል ማርያም ተገኘልን።
ሰው ከሆነ በኋላም ፍጹም አምላክ ነው ስለዚህም በድንግልና ወለደችው።
ድንቅ የሆነ የመውለድዋ ችሎታ የማይመረመር ሊነገር የማይቻል ነው ቅድስት ሆይ ለምኝልን።
በእርሱ ፈቃድ በአባቱ ፈቃድ በመንፈስ ቅዱስ ፈቃድ መጥቶ አዳነን።
በድንግልና ፍጽምት የሆንሽ ማርያም ሆይ የድንግልናሽ ምስጋናና ክብር ታላቅ ነው።
እግዚአብሔር ካንች ጋር ቢሆን ባለሟልነትን አግኝተሻልና ያዕቆብ ከምድር እስከ ሰማይ ደርሳ የእግዚአብሔር መላእክት ያያት መሰላል አንቺ ነሽ ቅድስት ሆይ ለምኝልን።
ሙሴ በነደ እሳት ሳትቃጠል ያያት ዕፅ አንቺ ነሽ ይኸውም መጥቶ በማህፀንሽ ያደረው የእግዚአብሔር ልጅ ነው የመለኮቱ እሳትነት ሥጋሽን አላቃጠለውም ቅድስት ሆይ ለምኝልን።
ዘር ያልተዘራባት እርሻ አንቺ ነሽ የህይወት ፍሬ ከአንቺ ወጣ።
ዮሴፍ የዋጃትና የከበረ ዕንቍን ያገኘባት ሣጥን አንቺ ነሽ።
ይኸውም መድኃኒታችን ኢየሱስ ክርስቶስ ነው በማኅፀንሽም አደረ በዚህ ዓለምም ወለድሽው ቅድስት ሆይ ለምኝልን።
የመላእክት ደስታቸው የሆነ ጌታን የወለድሽ ሆይ ደስ ይበልሽ።
የነቢያት ዜናቸው ንጽሕት ሆይ ደስ ይበልሽ።
እግዚአብሔር ከአንቺ ጋር ቢሆን ባለሟልነትን አግኝተሻልና ደስ ይበልሽ።
የዓለም የሰው ሁሉ ደስታ የሆነ የመልአኩን ቃል ተቀብለሻልና ደስ ይበልሽ።
ዓለምን ሁሉ የፈጠረ ጌታን የወለድሽ ሆይ ደስ ይበልሽ ቅድስት ሆይ ለምኝልን።
በሚገባ የአምላክ እናት ተብለሻልና ደስ ይበልሽ።
የሔዋን መድኃኒት ሆይ ደስ ይበልሽ።
ፍጥረቱን ሁሉ የሚመግበውን እሱን ጡትሽን አጥብተሸዋልና ደስ ይበልሽ።
የሕያዋን ሁሉ እናታቸው ቅድስት ሆይ ደስ ይበልሽ ትለምኝልን ዘንድ ወደ አንቺ እናንጋጥጣለን ቅድስት ሆይ ለምኝልን።
ድንግል ሆይ ቅድስት ሆይ ጌታን የወለድሽ ሆይ እኛን ለማዳን ድንቅ ምሥጢር ተዋህዶ በአንቺ ቢደረግ ንጉሥን ወልደሽልናልና።
ፍጥረታትን በልዩ ልዩ መልክ የፈጠረ የእርሱን የገናንነቱን ነገር ፈጽመን መናገር አይቻለንምና ዝም እንበል ቅድስት ሆይ ለምኝልን።
ወደ ደብረ ሲና የወረደ ለሙሴ ሕግን የሰጠ የተራራውን እራስ በጽጋግ በጢስ በጨለማና በነፋስ የሸፈነ።
ፈርተው የቆሙትንም በነጋሪቶች ድምፅ የገሠፀ የአብ አካላዊ ቃል ነው ቅድስት ሆይ ለምኝልን።
በትህትና የተናገርሽ ተራራ ሆይ ይኸውም ወደ አንቺ የወረደው ነው ሰውን የወደደ እርሱ ያለመለወጥ ባንቺ ሰው ሆነ።
እንደ እኛ በሚናገር ሥጋ ፍጹም ሆኖ አምላክ በመንፈስ ቅዱስ በማኅፀኗ አደረና ፍጹም ሰው ሆነ።
አዳምን ያድነው ዘንድ ኃጢአቱንም ያስተሠርይለት ዘንድ በሰማያት ያኖረው ዘንድ።
በቸርነቱና በይቅርታው ብዛት ወደቀድሞ ቦታው ይመልሰው ዘንድ ቅድስት ሆይ ለምኝልን።
የድንግል ገናንነቷ ሊናገሩት አይቻልም።
ጌታ መርጧታልና የሚቀርበው በሌላ ብርሃን ውስጥ የሚኖር እርሱ መጥቶ አደረባት።
ዘጠኝ ወር በማኅፀንዋ አደረ የማይታይና የማይመረመር እርሱን በድንግልና ወለደችው ቅድስት ሆይ ለምኝልን።
ነቢዩ ዳንኤል ያየው ያለ እጅ ከረጅም ተራራ የተፈነቀለው ያ ደንጊያ።
ከአብ ዘንድ የወጣው ቃል ነውና መጥቶ ያለወንድ ዘር ከድንግል ተወልዶ አዳነን ቅድስት ሆይ ለምኝልን።
እንደ ንጹሕ ጫፍ ሆንሽ የሃይማኖትም መገኛ ነሽ።
የቀናች የቅዱሳን አባቶቻችን ሃይማኖታቸው ነሽ።
አምላክን የወለድሽና በድንግልና የታተምሽ ንጽሕት ሆይ የአብን ቃል ወለድሽልን ኢየሱስ ክርስቶስ እኛን ለማዳን መጣ ቅድስት ሆይ ለምኝልን።
የከበርሽ ጌታን የወለድሽ ሆይ የማይታይ ቃልን የተሸከምሽው የብርሃን እናቱ አንቺ ነሽ።
እሱን ከወለድሽው በኋላ በድንግልና ኖረሻልና በፍጹም ምስጋና ያገኑሻል ቅድስት ሆይ ለምኝልን።
የአብ ቃል እናቱ ንጽሕት ድንግል ሆይ ስለአንቺ የሚነገረውን ነገር መናገር የሚቻለው ምን አንደበት ነው።
ኪሩቤል ለሚሸከሙት ንጉሥ ዙፋኑ ሆንሽ የተከበርሽ ሆይ እናመሰግንሻለን።
የጌታችን የኢየሱስ ክርስቶስ እናቱ መልካሟ ርግብ ሆይ ስምሽን በልጅ ልጅ እንጠራለን ቅድስት ሆይ ለምኝልን።
እናትና ገረድ ማርያም ሆይ ደስ ይበልሽ።
የታቀፍሽውን መላእክት ያመሰግኑታልና ኪሩቤልም በፍርሃት ይሰግዱለታልና ሱራፌልም ያለማቋረጥ ክንፋቸውን ዘርግተው የሚመሰገን ንጉሥ ይህ ነው።
በይቅርታው ብዛት የዓለምን ኃጢአት ያስተሠርይ ዘንድ የመጣው ይህ ነው ይላሉ ቅድስት ሆይ ለምኝልን።
ይዌድስዋ መላእክት መላእክት ማርያምን በመንጦላዕት ውስጥ ያመሰግንዋታል።
ሓዳስ ጣዕዋ ለአንቺ ክብር ምስጋና ይገባሻል እያሉ።
መልአክ ማርያምን ቃልን ተቀበዪው አላት ከአንቺ ዘንድ ይመጣልና።
በማኅፀንሽም ያድራል እንዴት ከድኃ ቤት አደረ እንደ ምስኪን ከሰማያት ወርዶ የእርስዋን ባሕርይ ባሕርይ አድርጎ ተወለደ።
በ፮ኛው ወር ገብርኤል መልአክ ከእግዚአብሔር አብ ዘንድ ተላከ ከአንዲት አገር ናዝሬት ገሊላ ከምትባል።
ለዮሴፍ እጮኛ ከሆነች ከድንግል ዘንድ የዚች የድንል ስሟ ማርያም ነው።
መልአክ ወደ እርስዋ ገብቶ እንዲህ አላት ደስታ ይገባሻል እግዚአብሔር ከሥጋሽ ሥጋ ከነፍስሽ ነፍስ ነስቶ ከአንቺ ሰው ሆኗልና ከሴቶች ይልቅ አንቺ ቡርክት ነሽ።
ከቃሉ አነጋገር አይታ ደነገጠች እንዲህም አለች እንዲህ ያለ የምስጋና እጅ መንሻ ይደረግልኛል?
መልአክ እንዲህ አላት ማርያም ሆይ አትፍሪ ከእግዚአብሔር ዘንድ ባለሟልነትን አግኝተሻልና እነሆ ትፀንሻለሽ ትወልጃለሽ ስሙንም ኢየሱስ ትይዋለሽ።
እርሱም ታላቅ የእግዚአብሔር ልጅ ይባላል።
እግዚአብሔር አምላክም የዳዊት የአባቱን ዙፋን ይሰጠዋል እርሱም ለያዕቆብ ወገን ለዘለዓለሙ ይነግሣል መንግሥቱም አያልፍም።
ማርያም መልአኩን እንዲህ አለችው ይህ ነገር እንደምን ይሆንልኛል? እንዘ ኢየአምር ብእሴ።
መልአኩም እንዲህ አላት መንፈስ ቅዱስ ይጠብቅሻል የልዑል ኃይልም ያድርብሻል።
ይህ የሚወለደውም ከሦስቱ ቅዱስ አንዱ ቅዱስ ነው።
እነሆ ኤልሳቤጥ ከአንቺ ወገን የምትሆን ከሸመገለች ከአረጀች በኋላ ፀነሰች ልጅም አገኘች።
እነሆ ይህ ስድስት ወር ሆነ መካን ሲሏት ለእግዚአብሄር የሚሳነው ነገር የለምና።
ማርያምም መልአኩን እንደ ቃልህ ይደረግልኝ እነሆ እኔ ለእግዚአብሔር ባሪያው ነኝ አለችው።
መልአኩ ገብርኤል ማርያም ድንግል ለአንች ክብር ምስጋና ይገባሻል አላት ምስገና ይገባሻል።
ወላዲተ አምላክ ምሰስጋና ይገባሻል ቅድስት ነሽና ምስጋና ይገባሻል።
ማርያም ብፅዕት ምሰስጋና ይገባሻል ማርያም ቡርክት ምሰስጋና ይገባሻል።
የተመሰገንሽ ማርያም ሰላም ለኪ የመለኮት ማኅደሪያ ሰላም ለኪ።
ማርያም ድንግል ምሰስጋና ይገባሻል ማርያም ቅድስት ምሰስጋና ይገባሻል።
ማርያም ፍሥሕት ምሰስጋና ይገባሻል ማርያም ሥርጉት ምሰስጋና ይገባሻል።
የተሸለመች ድንኳን ነሽና ምስጋና ይገባሻል።
የመላእክት እኅት የሕዝቡ ሁሉ እናት ነሽነና ምስጋና ይገባሻል የሁሉ እመቤት ማርያም ምስጋና ይገባሻል።
የመለኮት ማደሪያ ነሽና ምስጋና ይገባሻል የሁሉ ሰላም ማርያም ምስጋና ይገባሻል።
ልዑል ማደሪያው ትሆኝ ዘንድ መርጦሻልና ምስጋና ይገባሻል።
ጎኖችሽ በወርቅ አመልማሎ የተሸለሙ ለአንቺ ምስጋና ይገባሻል።
በወርቅ የተሸለምሽ የርግብ ክንፍ በብር ያጌጥሽ ምስጋና ይገባሻል።
የምስራቅ ደጃፍ የብርሃን እናቱ ለአንች ምስጋና ይገባሻል።
ከፀሐይ ሰባት እጅ የምታበሪ ክብርሽ ከአድባራት ሁሉ ከፍ ከፍ ያለ ለአንች ምስጋና ይገባሻል።
ማርያም ሆይ ከተመረጡ የተመረጥሽ ከተከበሩ የተከበርሽ ለአንች ምስጋና ይገባሻል።
ከጌታችን ከመድኃኒታችን ከኢየሱስ ክርስቶስ ዘንድ ለምኝልን ያድነን ዘንድ በአባቱ ምስጋና ከቅዱሳን መላእክቶቹ ጋር በመጣ ጊዜ።
ጻድቃንን በቀኙ ኃጥአንን በግራው ባቆመ ጊዜ እኛን ከሰማዕቱ እስጢፋኖስ ከመጥምቁ ዮሐንስና ከሁሉ ቅዱሳን።
ከሰማዕታትም ጋር ያቆመን ዘንድ ለምኝልን ለዓለመ ዓለም አሜን ለዘለዓለሙ ይቅር ይበለን።
በሰንበተ ክርስቲያን እሑድ የሚጸለይ አምላክን የወለደች የእመቤታችን የድንግል ማርያም ምስጋና ሰባተኛ ክፍል።
ከሴቶች ይልቅ ተለይተሸ የተባረክሽ ሆይ የተወደድሽ ተባልሽ።
ከተለዩ የተለየች በውስጧም የኪዳን የሕግ ጽላት ያለባት የምትባይ ሁለተኛ ክፍል አንቺ ነሽ ኪዳንም በእግዚአብሔር ጣቶች የተጻፉ ዓሥሩ ቃላት ናቸው።
ያለመለወጥ ካንቺ ሰው የሆነ መድኃኒታችን ኢየሱስ ክርስቶስ ደገኛ ስሙን መጀመሪያ ስሙን አስቀድሞ በየውጣ ነገረን።
ለአዲስ ኪዳንም አስታራቂ ሆነ በከበረ ደሙ ፈሳሽነት ወይም መፍሰስ ያመኑትንና ንጹሓን የሆኑትን ወገኖች አነጻቸው ቅድስት ሆይ ለምኝልን።
ሁል ጊዜ ንጽሕት የሆንሽ አምላክን የወለድሽ እመቤታችን ሆይ ሁላችን ስለዚህ እናገንሻለን።
ሰውን በሚወድ በጌታ ዘንድ ይቅርታን እናገኝ ዘንድ እንለምንሻለን ወዳንችም እናንጋጥጣለን።
ከማይነቅዝ ዕንጨት የተቀረፀ በውስጥና በውጭ በወርቅ የተለበጠ ታቦት ያለመለየትና ያለመለወጥ ሰው የሆነ የእግዚአብሔር ቃል ይመስልልናል።
ይኸውም መለወጥ የሌለበት ንጹሕ መለኮት ነው ከአብ ጋር የተካከለ ነው ለንጽሕት በራሱ አበሠራት።
በልዩ ጥበቡ ያለ ወንድ ዘር እንደ እኛ ሆነ መለኮቱን አዋሕዶ ያለ ርኲሰት ባንቺ ሰው ሆነ ቅድስት ሆይ ለምኝልን።
በእግዚአብሔር ሥዕል የተሣሉ ኪሩቤል የሚጋርዱሽ መቅደስ አንች ነሽ።
ንጽሕት ሆይ ያለመለወጥ ካንቺ ሰው የሆነው ቃል ኃጢአታችንን የሚያስተሠርይልንና አበሳችንን የሚደመስስልን ሆነ ቅድስት ሆይ ለምኝልን።
የተሠወረ መና ያለብሽ የንጹሕ ወርቅ መሶብ አንቺ ነሽ መናም ከሰማይ የወረደውና ለዓለም ሁሉ ሕይወትን የሚያድለው ኅብስት ነው ቅድስት ሆይ ለምኝልን።
ሁል ጊዜ ብርሃንነት ያለውን ፋና የተሸከምሽ የወርቅ መቅረዝ አንቺ ነሽ።
ይኸውም ፋና የዓለም ብርሃን ነው ጥንት ከሌለው ብርሃንም የተገኘ ብርሃን ነው ከእውነተኛ አምላክ የተገኘ እውነተኛ አምላክ ነው።
ያለ መለወጥም ከአንቺ ሰው የሆነው ነው በመምጣቱም ሰው በመሆኑም በጨለማና በሥጋዌ የልቡናችንን እግር ወደሰላም መንገድ አቀናልን ቅድስት ሆይ ለምኝልን።
ቡሩክ ከቤተ መቅደስ ይዞሽ የወጣ እሳትነት ያለውን ፍሕም የተሸከምሽ የወርቅ ማዕጠንት አንቺ ነሽ።
ፍሕም የተባለውም ኃጢአትን የሚያስተሠርይና በደልን የሚደመስስ ነው።
ይኸውም ካንቺ ሰው የሆነና ራሱን የተወደደ መሥዋዕት አድርጎ ያሳረገ የእግዚአብሔር ቃል ነው ቅድስት ሆይ ለምኝልን።
የእግዚአብሔርን ቃል የወለድሽልን መልካሟ ርግብ ማርያም ሆይ ደስ ይበልሽ ከዕሴይ ሥር የወጣሽ መዐዛሽ ያማረ አበባ አንቺ ነሽ ቅድስት ሆይ ለምኝልን።
ሳይተክሏትና ውሃ ሳያጠጧት የለመለመች የአሮን በትር ነበረች ያለ ዘር ሰው ሆኖ ያዳነን እውነተኛ አምላካችን ክርስቶስን የወለድሽልን ሆይ አንቺ እንደርስዋ ነሽ ቅድስት ሆይ ለምኝልን።
ጸጋን የተመላሽ ሆይ ከቅዱሳን ሁሉ ይልቅ ትለምኝልን ዘንድ ላንቺ ይገባል።
አንቺ ለኪቃነ ጳጳሳት ትበልጫለሽ ከነቢያትም ከመምህራንም ትበልጫለሽ ከሱራፌልና ከኪሩቤል ግርማ የሚበልጥ የመወደድ ግርማ አለሽ።
በእውነቱ የባሕርያችን መመኪያ አንቺ ነሽ ለሰውነታችንም ሕይወትን የምትለምኝ ነሽ።
ወደ ጌታችንና ወደ መድኃኒታችን ኢየሱስ ክርስቶስ ለምኝልን።
እርሱን በማመን በቀናች ሃይማኖት ያጸናን ዘንድ።
ይቅርታውንና ምሕረቱን ይሰጠን ዘንድ በቸርነቱ ብዛት ኃጢአታችንን ያስተሠርይልን ዘንድ ቅድስት ሆይ ለምኝልን።
የነዌም ልጅ ኢያሱ ሄዳችሁ ምድሪቱንና ኢያሪኮን እዩ ብሎ ከሰጢም ሁለት ሰላዮች በስውር ላከ።
ሄዱም ረዓብም ወደሚሉአት ጋለሞታ ቤት ገቡ በዚያም አደሩ።
የኢያሪኮም ንጉሥ እነሆ ሰዎች ከእስራኤል ልጆች አገሩን ሊሰልሉ ወደዚህ በሌሊት ገቡ ሲባል ወሬ ሰማ።
የኢያሪኮም ንጉሥ አገሩን ሁሉ ሊሰልሉ መጥተዋልና ወደ አንቺ የመጡትን ወደ ቤትሽም የገቡትን ሰዎች አውጪ ብሎ ወደ ረዓብ ላከ።
ሴቲቱም ሁለቱን ሰዎች ወስዳ ሸሸገቻቸው እርስዋም አዎን ሰዎቹ ወደ እኔ መጡ ከወዴት እንደ ሆኑ ግን አላወቅሁም።
በሩም ሲዘጋ ሲጨልምም ሰዎቹ ወጡ ወዴት እንደ ሄዱ አላውቅም ፈጥናችሁ አሳድዱአቸው ታገኙአቸውማላችሁ አለች።
እርስዋ ግን ወደ ሰገነቱ አውጥታቸው ነበር በዚያም በረበረበችው በተልባ እግር ውስጥ ሸሽጋቸው ነበር።
እነዚህም ሳይተኙ ሴቲቱ ወደ እነርሱ ወደ ሰገነቱ ወጣች።
ሰዎቹንም እንዲህ አለቻቸው እግዚአብሔር ምድሪቱን እንደ ሰጣችሁ እናንተንም መፍራት በላያችን እንደ ወደቀ በምድሪቱም የሚኖሩት ሁሉ ከፊታችሁ እንደ ቀለጡ አወቅሁ።
ከግብፅ ምድር በወጣችሁ ጊዜ እግዚአብሔር የኤርትራን ባሕር በፊታችሁ እንዳደረቀ።
በዮርዳኖስም ማዶ በነበሩት እናንተም ፈጽማችሁ ባጠፋችኋቸው በሁለቱ በአሞራውያን ነገሥታት በሴዎንና በዐግ ያደረጋችሁትን ሰምተናል።
ይህንም ነገር ሰምተን ልባችን ቀለጠ አምላካችሁም እግዚአብሔር በላይ በሰማይ በታችም በምድር እርሱ አምላክ ነውና ከእናንተ የተንሣ ከዚያ ወዲያ ለማንም ነፍስ አልቀረለትም።
አሁንም እባካችሁ በእግዚአብሔር ማሉልኝ በእውነትም ምልክት ስጡኝ እኔ ለእናንተ ቸርነት እንደ ሠራሁ እናንተ ደግሞ ለአባቴ ቤት ቸርነት እንድትሠሩ።
አባቴንና እናቴንም ወንድሞቼንና እኅቶቼንም ያላቸውንም ሁሉ እንድታድኑ ሰውነታችንንም ከሞት እንድታድኑ።
ሰዎቹም ይህን ነገራችንን ባትገልጪ ነፍሳችን በነፍሳችሁ ፋንታ ለሞት ይሆናል።
እግዚአብሔርም ምድሪቱን በሰጠን ጊዜ ከአንቺ ጋር ቸርነትንና እውነትን እናደርጋለን አሉአት።
ቤትዋም በከተማ ቅጥር የተጠጋ ነበረና እርስዋም በቅጥሩ ላይ ተቀምጣ ነበርና ከመስኮቱ በገመድ አወረደቻቸው።
እርስዋም አሳዳጆቹ እንዳያገኙአችሁ ወደ ተራራው ሂዱ አሳዳጆቹም እስኪመለሱ ድረስ በዚያ ሦስት ቀን ተሰውራችሁ ተቀመጡ ኋላም መንገዳችሁን ትሄዳላችሁ አለቻቸው።
ሰዎቹም አሉአት እኛ ከዚህ ካማልሽን መሐላ ንጹሐን እንሆናለን።
እነሆ እኛ ወደ አገሩ በገባን ጊዜ ይህን ቀይ ፈትል እኛን ባወረድሽበት መስኮት በኩል እሰሪው።
አባትሽንም እናትሽንም ወንድሞችሽንም የአባትሽንም ቤተ ሰብ ሁሉ ወደ አንቺ ወደ ቤትሽ ሰብስቢ።
ከቤትሽም ደጅ ወደ ሜዳ የሚወጣ ደሙ በራሱ ላይ ይሆናል እኛም ንጹሐን እንሆናለን።
ነገር ግን ከአንቺ ጋር በቤቱ ውስጥ ያለውን አንድ እጅ ቢነካው ደሙ በእኛ ራስ ላይ ይሆናል።
ይህንን ነገራችንን ግን ብትገልጪ ከዚህ ካማልሽን መሐላ ንጹሐን እንሆናለን።
እርስዋም እንደ ቃላችሁ ይሁን አለች ሰደደቻቸውም እነርሱም ሄዱ ቀዩንም ፈትል በመስኮቱ በኩል አንጠለጠለችው።
እነርሱም ሄደው ወደ ተራራው ደረሱ አሳዳጆቹም እስኪመለሱ ድረስ ሦስት ቀን በዚያ ተቀመጡ አሳዳጆቹም በመንገዱ ሁሉ ፈልገው አላገኙአቸውም።
እንዲህም ሆነ የእግዚአብሔር ባሪያ ሙሴ ከሞተ በኋላ እግዚአብሔር የሙሴን አገልጋይ የነዌን ልጅ ኢያሱን እንዲህ ብሎ ተናገረው።
ባሪያዬ ሙሴ ሞቶአል አሁንም አንተና ይህ ሕዝብ ሁሉ ተነሥታችሁ ለእስራኤል ልጆች ወደምሰጣቸው ምድር ይህን ዮርዳኖስ ተሻገሩ።
ለሙሴ እንደ ነገርሁት የእግራችሁ ጫማ የሚረግጠውን ቦታ ሁሉ ለእናንተ ሰጥቼአለሁ።
ከምድረ በዳው ከዚህም ከሊባኖስ ጀምሮ እስከ ታላቁ ወንዝ እስከ ኤፍራጥስ ድረስ የኬጥያውያን ምድር ሁሉ እስከ ፀሐይ መግቢያ እስከ ታላቁ ባሕር ድረስ ዳርቻችሁ ይሆናል።
በሕይወትህ ዕድሜ ሁሉ ማንም አይቋቋምህም ከሙሴ ጋር እንደ ሆንሁ እንዲሁ ከአንተ ጋር እሆናለሁ አልጥልህም አልተውህም።
ለአባቶቻቸው እሰጣችኋለሁ ብዬ የማልሁላቸውን ምድር ለዚህ ሕዝብ ታወርሳለህና ጽና አይዞህ።
ነገር ግን ጽና እጅግ በርታ ባሪያዬ ሙሴ ያዘዘህን ሕግ ሁሉ ጠብቅ አድርገውም በምትሄድበትም ሁሉ እንዲከናወንልህ ወደ ቀኝም ወደ ግራም አትበል።
የዚህ ሕግ መጽሐፍ ከአፍህ አይለይ ነገር ግን የተጻፈበትን ሁሉ ትጠብቅና ታደርግ ዘንድ በቀንም በሌሊትም አስበው የዚያን ጊዜም መንገድህ ይቀናልሃል ይከናወንልሃልም።
በምትሄድበት ሁሉ አምላክህ እግዚአብሔር ከአንተ ጋር ነውና ጽና አይዞህ አትፍራ አትደንግጥ ብዬ አላዘዝሁህምን?
ኢያሱም የሮቤልን ልጆች የጋድንም ልጆች የምናሴንም ነገድ እኩሌታ እንዲህ ብሎ ተናገራቸው።
የእግዚአብሔር ባርያ ሙሴ እንዲህ ብሎ ያዘዛችሁን ቃል አስቡ አምላካችሁ እግዚአብሔር ያሳርፋችኋል ይህችንም ምድር ይሰጣችኋል።
ሚስቶቻችሁና ልጆቻችሁ ከብቶቻችሁም ሙሴ በዮርዳኖስ ማዶ በሰጣችሁ ምድር ይቀመጡ።
ነገር ግን እናንተ ጽኑዓን ኃያላን ሁሉ ተሰልፋችሁ በወንድሞቻችሁ ፊት ተሻገሩ እርዱአቸውም።
እግዚአብሔር እናንተን እንዳሳረፋችሁ ወንድሞቻችሁን እስኪያሳርፍ ድረስ እነርሱም ደግሞ አምላካችሁ እግዚአብሔር የሚሰጣቸውን ምድር እስኪወርሱ ድረስ።
ከዚያም በኋላ የእግዚአብሔር ባሪያ ሙሴ በፀሐይ መውጫ ወደ ሰጣችሁ ወደ ርስታችሁ ምድር ትመለሳላችሁ ትወርሱአትማላችሁ።
እነርሱም ለኢያሱ እንዲህ ብለው መለሱለት ያዘዝኸንን ነገር ሁሉ እናደርጋለን ወደምትልከንም ስፍራ እንሄዳለን።
በሁሉም ለሙሴ እንደ ታዘዝን እንዲሁ ለአንተ ደግሞ እንታዘዛለን ብቻ አምላክህ እግዚአብሔር ከሙሴ ጋር እንደ ነበረ ከአንተ ጋር ይሁን።
በትእዛዝህ የሚያምፅ ሁሉ የምታዝዘውንም ቃል ሁሉ የማይሰማ እርሱ ይገደል ብቻ ጽና አይዞህ።
የዮሴፍም ልጆች ዕጣ በኢያሪኮ አጠገብ በምሥራቁ በኩል ካለው ከዮርዳኖስ አንሥቶ በምድረ በዳውና በተራራማው በኩል ከኢያሪኮ ወደ ቤቴል ወጣ።
ከቤቴል ወደ ሎዛ ወጣ በአርካውያንም ዳርቻ በኩል ወደ አጣሮት አለፈ።
ወደ ምዕራብም እስከ የፍሌጣውያን ዳርቻ እስከ ታችኛው ቤትሖሮን ዳርቻ እስከ ጌዝር ድረስ ወረደ መውጫውም በባሕሩ አጠገብ ነበረ።
የዮሴፍም ልጆች ምናሴና ኤፍሬም ርስታቸውን ወረሱ።
የኤፍሬምም ልጆች ድንበር በየወገኖቻቸው እንደዚህ ነበረ በምሥራቅ በኩል የርስታቸው ድንበር አጣሮትአዳር እስከ ላይኛው ቤትሖሮን ድረስ ነበረ።
ድንበሩም ወደ ምዕራብ ወደ ሚክምታት በሰሜን በኩል ወጣ ድንበሩም ወደ ምሥራቅ ወደ ተአናትሴሎ ዞረ ወደ ኢያኖክ በምሥራቅ በኩል አለፈ።
ከኢያኖክም ወደ አጣሮትና ወደ ነዓራት ወረደ ወደ ኢያሪኮም ደረሰ ወደ ዮርዳኖስም ወጣ።
ድንበሩም ከታጱዋ ወደ ምዕራብ እስከ ቃና ወንዝ ድረስ አለፈ መውጫውም በባሕሩ አጠገብ ነበረ የኤፍሬም ልጆች ነገድ ርስት በየወገኖቻቸው ይህ ነበረ።
ይኸውም በምናሴ ልጆች ርስት መካከል ለኤፍሬም ልጆች ከተለዩ ከተሞች ጋር ከተሞች ሁሉ ከመንደሮቻቸው ጋር ነው።
በጌዝርም የተቀመጡትን ከነዓናውያንን አላሳደዱአቸውም እስከ ዛሬም ድረስ ከነዓናውያን በኤፍሬም መካከል ተቀምጠዋል የጕልበት ግብርም ያስገብሩአቸው ነበር።
እንዲህም ሆነ ሕዝቡ ሁሉ ዮርዳኖስን ፈጽመው በተሻገሩ ጊዜ እግዚአብሔርም ኢያሱን።
ከሕዝቡ ከየነገዱ አንድ አንድ ሰው አሥራ ሁለት ሰዎች ምረጥና።
በዮርዳኖስ መካከል የካህናት እግር ከቆመበት ስፍራ አሥራ ሁለት ድንጋዮች አንሡ።
ተሸክማችሁም በዚህ ሌሊት በምታድሩበት ስፍራ አኑሩአቸው ብለህ እዘዛቸው አለው።
ኢያሱም ከየነገዱ አንድ አንድ ሰው ከእስራኤል ልጆች ያዘጋጃቸውን አሥራ ሁለት ሰዎች ጠራ።
ኢያሱም አላቸው በአምላካችሁ በእግዚአብሔር ታቦት ፊት ወደ ዮርዳኖስ መካከል እለፉ።
ከእናንተም ሰው ሁሉ በእስራኤል ልጆች ነገድ ቍጥር በጫንቃው ላይ አንድ አንድ ድንጋይ ከዚያ ይሸከም።
ይህም በመካከላችሁ ምልክት ይሆናል ልጆቻችሁም በሚመጣው ዘመን የእነዚህ ድንጋዮች ነገር ምንድር ነው? ብለው ሲጠይቁአችሁ።
እናንተ በእግዚአብሔር ቃል ኪዳን ታቦት ፊት የዮርዳኖስ ውኃ ስለተቋረጠ ነው።
ዮርዳኖስን በተሻገረ ጊዜ የዮርዳኖስ ውኃ ተቋረጠ እነዚህም ድንጋዮች ለእስራኤል ልጆች ለዘላለም መታሰቢያ ይሆናሉ ትሉአቸዋላችሁ።
የእስራኤልም ልጆች ኢያሱ እንዳዘዘ አደረጉ እግዚአብሔርም ኢያሱን እንደ ተናገረው በእስራኤል ነገድ ቍጥር ከዮርኖስ መካከል አሥራ ሁለት ድንጋዮች አንሥተው።
እግዚአብሔርም ኢያሱን እንደ ተናገረው ወደሚያድሩበት ስፍራ ወሰዱ በዚያም አኖሩአቸው።
ኢያሱም የቃል ኪዳኑን ታቦት የተሸከሙ ካህናት እግሮች በቆሙበት ስፍራ በዮርዳኖስ መካከል ሌሎችን አሥራ ሁለት ድንጋዮች ተከለ እስከ ዛሬም ድረስ በዚያ አሉ።
ሙሴም ኢያሱን እንዳዘዘው ሁሉ እግዚአብሔር ኢያሱን ለሕዝቡ እንዲነግር ያዘዘው ነገር ሁሉ እስኪፈጸም ድረስ ታቦቱን የተሸከሙ ካህናት በዮርዳኖስ መካከል ቆመው ነበርና።
ሕዝቡም ፈጥነው ተሻገሩ።
ሕዝቡም ሁሉ ፈጽመው በተሻገሩ ጊዜ ሕዝቡ እያዩ የእግዚአብሔር ታቦትና ካህናቱ ተሻገሩ።
ሙሴም እንዳዘዛቸው የሮቤል ልጆች የጋድም ልጆች የምናሴም ነገድ እኩሌታ ተሰልፈው በእስራኤል ልጆች ፊት ተሻገሩ።
አርባ ሺህ ያህል ሰዎች ጋሻና ጦራቸውን ይዘው ለሰልፍ በእግዚአብሔር ፊት ወደ ኢያሪኮ ሜዳ ተሻገሩ።
በዚያም ቀን እግዚአብሔር ኢያሱን በእስራኤል ሁሉ ፊት ከፍ አደረገው ሙሴንም እንደ ፈሩ በዕድሜው ሁሉ ፈሩት።
ኢያሱም ካህናትን ከዮርዳኖስ ውጡ ብሎ አዘዛቸው።
የእግዚአብሔርንም የቃል ኪዳኑን ታቦት የተሸከሙ ካህናት ከዮርዳኖስ መካከል በወጡ ጊዜ የካህናቱም እግር ጫማ ደረቅ መሬት መርገጥ በጀመረ ጊዜ።
የዮርዳኖስ ውኃ ወደ ስፍራው ተመለሰ ቀድሞም እንደ ነበረ በዳሩ ሁሉ ላይ ሄደ።
ሕዝቡም በመጀመሪያው ወር በአሥረኛው ቀን ከዮርዳኖስ ወጡ በኢያሪኮም ዳርቻ በምሥራቅ በኩል በጌልገላ ሰፈሩ።
ከዮርዳኖስም ውስጥ የወሰዱአቸውን እነዚያን አሥራ ሁለቱን ድንጋዮች ኢያሱ በጌልገላ አቆማቸው።
ለእስራኤልም ልጆች እንዲህ ብሎ ተናገራቸው በሚመጣው ዘመን ልጆቻችሁ አባቶቻቸውን እነዚህ ድንጋዮች ምንድር ናቸው? ብለው ሲጠይቁ።
ለልጆቻችሁ እንዲህ ብላችሁ ታስታውቃላችሁ እስራኤል ይህን ዮርዳኖስን በደረቅ ተሻገረ።
እስክንሻገር ድረስ አምላካችሁ የኤርትራን ባሕር ከፊታችን እንዳደረቀ እንዲሁ እስክትሻገሩ ድረስ አምላካችሁ እግዚአብሔር የዮርዳኖስን ውኃ ከፊታችሁ አደረቀ።
ይኸውም የእግዚአብሔር እጅ ጠንካራ እንደ ሆነች የምድር አሕዛብ ሁሉ እንዲያውቁ አምላካችሁንም እግዚአብሔርን ለዘላለሙ እንድትፈሩ ነው።
እንዲህም ሆነ የኢየሩሳሌም ንጉሥ አዶኒጼዴቅ ኢያሱ ጋይን እንደ ያዘ ፈጽሞም እንዳጠፋት በኢያሪኮና በንጉሥዋም ያደረገውን እንዲሁ በጋይና በንጉሥዋ እንዳደረገ።
የገባዖንም ሰዎች ከእስራኤል ጋር ሰላም እንዳደረጉ በመካከላቸውም እንደ ሆኑ በሰማ ጊዜ።
ገባዖን ከመንግሥታት ከተሞች እንደ አንዲቱ ታላቅ ከተማ ስለ ሆነች ከጋይም ስለ በለጠች ሰዎችዋም ሁሉ ኃያላን ስለ ነበሩ እጅግ ፈራ።
ስለዚህም የኢየሩሳሌም ንጉሥ አዶኒጼዴቅ ወደ ኬብሮን ንጉሥ ወደ ሆሃም ወደ የርሙት ንጉሥም ወደ ጲርአም።
ወደ ለኪሶ ንጉሥም ወደ ያፊዓ ወደ አዶላም ንጉሥም ወደ ዳቤር ልኮ ወደ እኔ ውጡ።
ከኢያሱና ከእስራኤልም ልጆች ጋር ሰላም አድርገዋልና ገባዖንን ለመምታት አግዙኝ አለ።
አምስቱም የአሞራውያን ነገሥታት የኢየሩሳሌም ንጉሥ የኬብሮን ንጉሥ የየርሙት ንጉሥ የለኪሶ ንጉሥ የአዶላም ንጉሥ ከሠራዊቶቻቸው ሁሉ ጋር ተሰብስበው ወጡ።
ከገባዖንም ጋር ሊጋጠሙ ከበቡአት።
የገባዖንም ሰዎች ኢያሱ ወደ ሰፈረበት ወደ ጌልገላ ልከው ባሪያዎችህን ለመርዳት እጅህን አትመልስ።
በተራራማው አገር የሚኖሩ የአሞራውያን ነገሥታት ሁሉ ተሰብስበውብናልና ፈጥነህ ወደ እኛ ውጣ አድነንም እርዳንም አሉት።
ኢያሱም ከእርሱም ጋር የነበሩ ሰልፈኞች ሁሉ ጽኑዓን ኃያላኑም ሁሉ ከጌልገላ ወጡ።
እግዚአብሔርም ኢያሱን በእጅህ አሳልፌ ሰጥቼአቸዋለሁና አትፍራቸው ከእነርሱም አንድ ሰው የሚቋቋምህ የለም አለው።
ኢያሱም ከጌልገላ ሌሊቱን ሁሉ ገሥግሦ በድንገት መጣባቸው።
እግዚአብሔርም በእስራኤል ፊት አስደነገጣቸው በገባዖንም ታላቅ መምታት መታቸው።
በቤትሖሮንም ዐቀበት በመንገድ አሳደዳቸው እስከ ዓዜቃና እስከ መቄዳ ድረስ መታቸው።
ከእስራኤልም ልጆች ፊት እየሸሹ በቤትሖሮን ቍልቍለት ሲወርዱ ወደ ዓዜቃ እስኪደርሱ ድረስ እግዚአብሔር ከሰማይ ታላላቅ የበረዶ ድንጋይ አወረደባቸውና ሞቱ።
የእስራኤል ልጆች በሰይፍ ከገደሉአቸው ይልቅ በበረዶ ድንጋይ የሞቱት በለጡ።
እግዚአብሔርም በእስራኤል ልጆች እጅ አሞራውያንን አሳልፎ በሰጠ ቀን ኢያሱ እግዚአብሔርን ተናገረ።
በእስራኤልም ፊት እንዲህ አለ በገባዖን ላይ ፀሐይ ትቁም በኤሎንም ሸለቆ ጨረቃ።
ሕዝቡም ጠላቶቻቸውን እስኪበቀሉ ድረስ ፀሐይ ቆመ ጨረቃም ዘገየ።
ይህስ በያሻር መጽሐፍ የተጻፈ አይደለምን? ፀሐይም በሰማይ መካከል ዘገየ አንድ ቀንም ሙሉ ያህል ለመግባት አልቸኰለም።
እግዚአብሔር ለእስራኤል ይዋጋ ነበርና እግዚአብሔር የሰውን ቃል የሰማበት እንደዚያ ያለ ቀን ከዚያም በፊት ከዚያም በኋላ አልነበረም።
ኢያሱም ከእርሱም ጋር እስራኤል ሁሉ ወደ ሰፈራቸው ወደ ጌልገላ ተመለሱ።
እነዚህም አምስት ነገሥታት ሸሽተው በመቄዳ ዋሻ ተሸሸጉ።
ለኢያሱም አምስቱ ነገሥታት በመቄዳ ዋሻ ተሸሽገው ተገኙ ብለው ነገሩት።
ኢያሱም እንዲህ አለ ወደ ዋሻው አፍ ታላላቅ ድንጋይ አንከባልላችሁ ይጠብቁአቸው ዘንድ ሰዎችን በዚያ አኑሩ።
እናንተ ግን አትዘግዩ ጠላቶቻችሁንም አባርሩአቸው በኋላም ያሉትን ግደሉ አምላካችሁም እግዚአብሔር በእጃችሁ አሳልፎ ሰጥቶአቸዋልና ወደ ከተሞቻቸው እንዳይገቡ ከልክሉአቸው አለ።
እስኪጠፉም ድረስ ኢያሱና የእስራኤል ልጆች በታላቅ መምታት መምታታቸውን በፈጸሙ ጊዜ ከእነርሱም ያመለጡት ወደ ተመሸገ ከተማ በገቡ ጊዜ።
ሕዝብ ሁሉ ኢያሱ ወደ ሰፈረበት ወደ መቄዳ በደኅና ተመለሱ በእስራኤል ልጆች ላይ ምላሱን ማንቀሳቀስ የደፈረ ማንም ሰው የለም።
ኢያሱም የዋሻውን አፍ ክፈቱ እነዚያንም አምስት ነገሥታት ከዋሻው ወደ እኔ አውጡአቸው አለ።
እንዲህም አደረጉ አምስቱንም ነገሥታት የኢየሩሳሌምን ንጉሥ የኬብሮንንም ንጉሥ የየርሙትንም ንጉሥ የለኪሶንም ንጉሥ የኦዶላምንም ንጉሥ ከዋሻው ወደ እርሱ አወጡአቸው።
እነዚያንም ነገሥታት ወደ ኢያሱ ባወጡአቸው ጊዜ ኢያሱ የእስራኤልን ሰዎች ሁሉ ጠራ ከእርሱም ጋር የሄዱትን የሰልፈኞች አለቆች ቅረቡ።
በእነዚህም ነገሥታት አንገት ላይ እግራችሁን አኑሩ አላቸው ቀረቡም በአንገታቸውም ላይ እግራቸውን አኖሩ።
ኢያሱም እግዚአብሔር በምትወጉአቸው በጠላቶቻችሁ ሁሉ ላይ እንዲሁ ያደርጋልና አትፍሩ አትደንግጡ ጽኑ አይዞአችሁ አላቸው።
ከዚህም በኋላ መትተው ገደሉአቸው በአምስቱም ዛፎች ላይ ሰቀሉአቸው እስከ ማታም ድረስ በዛፎቹ ተሰቅለው ቈዩ።
ፀሐይም ልትገባ በቀረበች ጊዜ ኢያሱ አዘዘ ከዛፎችም አወረዱአቸው ተሸሽገውም በነበሩበት ዋሻ ጣሉአቸው።
እስከ ዛሬም ድረስ በዋሻው አፍ ታላላቅ ድንጋይ ተደርጎአል።
በዚያም ቀን ኢያሱ መቄዳን ያዛት እርስዋንና ንጉሥዋንም በሰይፍ ስለት መታ በእርስዋም ያሉትን ነፍሳት ሁሉ ፈጽሞ አጠፋቸው።
ከእነርሱም አንዱን ስንኳ አላስቀረም በኢያሪኮም ንጉሥ እንዳደረገ በመቄዳ ንጉሥ አደረገ።
ኢያሱም ከእርሱም ጋር እስራኤል ሁሉ ከመቄዳ ወደ ልብና አለፉ ልብናንም ወጉ።
እግዚአብሔርም እርስዋንና ንጉሥዋን በእስራኤል እጅ አሳልፎ ሰጠ እርስዋንም በእርስዋም ያሉትን ነፍሳት ሁሉ በሰይፍ ስለት መታ።
በእርስዋም አንዱን ስንኳ አላስቀረም በኢያሪኮም ንጉሥ እንዳደረገው በልብና ንጉሥ አደረገ።
ኢያሱም ከእርሱም ጋር እስራኤል ሁሉ ከልብና ወደ ለኪሶ አለፉ ከበቡአትም ወጉአትም።
እግዚአብሔርም ለኪሶን በእስራኤል እጅ አሳልፎ ሰጣት በሁለተኛውም ቀን ያዙአት በልብናም እንዳደረጉት ሁሉ እርስዋን በእርስዋም ያሉትን ነፍሳት ሁሉ በሰይፍ ስለት መቱአቸው።
በዚያን ጊዜም የጌዝር ንጉሥ ሆራም ለኪሶን ለመርዳት ወጣ ኢያሱም አንድ ስንኳ ሳይቀር እርሱንና ሕዝቡን መታ።
ኢያሱም ከእርሱም ጋር እስራኤል ሁሉ ከለኪሶ ወደ ኦዶላም አለፉ ከበቡአትም ወጉአትም።
በዚያም ቀን ያዙአት በሰይፍም ስለት መቱአት በለኪሶም እንዳደረገው ሁሉ በእርስዋ ያሉትን ነፍሳት ሁሉ በዚያ ቀን ፈጽሞ አጠፋ።
ኢያሱም ከእርሱም ጋር እስራኤል ሁሉ ከኦዶላም ወደ ኬብሮን ወጡ ወጉአትም ያዙአትም።
እርስዋንም ንጉሥዋንም ከተሞችዋንም ሁሉ በእርስዋም ያሉትን ነፍሳት ሁሉ በሰይፍ ስለት መቱ።
በኦዶላም እንዳደረገው ሁሉ ማንንም አላስቀረም እርስዋንም በእርስዋም ያሉትን ነፍሳት ሁሉ ፈጽሞ አጠፋ።
ኢያሱም ከእርሱም ጋር እስራኤል ሁሉ ወደ ዳቤር ተመለሱ ወጉአትም።
እርስዋንም ንጉሥዋንም ከተሞችዋንም ያዙ በሰይፍም ስለት መቱአቸው በእነርሱም ውስጥ ያሉትን ነፍሳት ሁሉ ፈጽመው አጠፉ ማንንም አላስቀረም።
በኬብሮን ደግሞ በልብናና በንጉሥዋ እንዳደረገው እንዲሁ በዳቤርና በንጉሥዋ አደረገ።
እንዲሁም ኢያሱ ምድሪቱን ሁሉ ተራራማውን አገር ደቡቡንም ቈላውንም ቍልቍለቱንም ነገሥታቶቻቸውንም ሁሉ መታ ማንንም አላስቀረም።
የእስራኤል አምላክ እግዚአብሔር እንዳዘዘውም ነፍስ ያለበትን ሁሉ ፈጽሞ አጠፋ።
ኢያሱም ከቃዴስ በርኔ እስከ ጋዛ ድረስ የጎሶምንም ምድር ሁሉ እስከ ገባዖን ድረስ መታ።
የእስራኤልም አምላክ እግዚአብሔር ለእስራኤል ስለ ተዋጋላቸው ኢያሱ እነዚህን ነገሥታት ሁሉ ምድራቸውንም በአንድ ጊዜ ያዘ።
ኢያሱም ከእርሱም ጋር እስራኤል ሁሉ ወደ ሰፈሩ ወደ ጌልገላ ተመለሱ።
ኢያሱም ሸመገለ በዕድሜም አረጀ እግዚአብሔርም አለው አንተ ሸመገልህ በዕድሜህም አረጀህ ያልተወረሰች እጅግ ብዙ ምድር ገና ቀርታለች።
የቀረችውም ምድር ይህች ናት የፍልስጥኤማውያንና የጌሹራውያን አገር ሁሉ።
በግብፅ ፊት ካለው ከሺሖር ወንዝ ጀምሮ በሰሜን በኩል እስካለችው የከነዓናውያን ሆና እስከ ተቈጠረችው እስከ አቃሮን ዳርቻ ድረስ።
የጋዛ የአዛጦን የአስቀሎና የጌት የአቃሮን አምስቱ የፍልስጥኤማውያን መኳንንት።
በደቡብም በኩል የኤዋውያን የከነዓናውያን ምድር ሁሉ ለሲዶናውያንም የምትሆን መዓራ እስከ አሞራውያን ዳርቻ እስከ አፌቅ ድረስ።
የጌባላውያውንም ምድር በምሥራቅም በኩል ከአርሞንዔም ተራራ በታች ካለችው በኣልጋድ ጀምሮ እስከ ሐማት መግቢያ ድረስ ያለችው ሊባኖስ ሁሉ።
በተራራማውም አገር የሚኖሩትን ሁሉ ከሊባኖስ ጀምሮ እስከ ማሴሮን ድረስ ሲዶናውያን ሁሉ እነዚህን ከእስራኤል ልጆች ፊት አባርራቸዋለሁ።
አሁንም ይህን ምድር ለዘጠኙ ነገድ ለምናሴም ነገድ እኩሌታ ርስት አድርገህ ክፈለው።
የእግዚአብሔር ባሪያ ሙሴ እንደ ሰጣቸው ከእርሱ ከምናሴ ጋር የሮቤልና የጋድ ልጆች በምሥራቅ በኩል በዮርዳኖስ ማዶ ሙሴ የሰጣቸውን ርስታቸውን ተቀበሉ።
በአርኖን ሸለቆ ዳር ካለችው ከአሮዔር በሸለቆውም መካከል ካለችው ከተማ ጀምሮ የሜድባን ሜዳ ሁሉ እስከ ዲቦን ድረስ።
በሐሴቦንም የነገሠ የአሞራውያን ንጉሥ የሴዎን ከተሞች ሁሉ እስከ አሞን ልጆች ዳርቻ ድረስ።
ገለዓድንም የጌሹራውያንንና የማዕካታውያንን ዳርቻ ሁሉ የአርሞንዔምንም ተራራ ሁሉ።
ባሳንንም ሁሉ እስከ ሰልካ ድረስ በባሳን የነበረውን በአስታሮትና በኤድራይ የነገሠውን የዐግን መንግሥት ሁሉ እርሱም ከራፋይም የቀረ ነበረ።
የእስራኤል ልጆች ግን ጌሹራውያንንና ማዕካታውያንን አላወጡም እስከ ዛሬም ድረስ ጌሹርና ማዕካት በእስራኤል መካከል ይኖራሉ።
ለሌዊ ነገድ ግን ርስት አልሰጠም ለእስራኤል አምላክ ለእግዚአብሔር የቀረበው በእሳት የተደረገ መሥዋዕት ርስታቸው ነው እርሱ እንደ ተናገራቸው።
ሙሴም ለሮቤል ልጆች ነገድ በየወገናቸው ርስትን ሰጣቸው።
ድንበራቸውም በአርኖን ሸለቆ ዳር ካለችው ከአሮዔር ጀምሮ በሸለቆው መካከል ያለችው ከተማ የሜድባ ሜዳ ሁሉ።
ሐሴቦንም በሜዳውም ያሉት ከተሞችዋ ሁሉ ዲቦን ባሞትበኣል።
ቤት በኣልምዖን ያሀጽ ቅዴሞት።
ሜፍዓት ቂርያታይም ሴባማ በሸለቆውም ተራራ ያለችው ጼሬትሻሐር።
ቤተ ፌጎር ከፈስጋ ተራራ በታች ያለው ምድር ቤትየሺሞት።
የምድውም ከተሞች ሁሉ በሐሴቦንም የነገሠው የአሞራውያን ንጉሥ የሴዎን መንግሥት ሁሉ ነበረ።
ሙሴም እርሱንና በምድሪቱ የተቀመጡትን የሴዎንን መሳፍንት የምድያምን አለቆች ኤዊን ሮቆምን ሱርን ሑርን ሪባን መታቸው።
ከገደሉአቸውም ሰዎች ጋር የእስራኤል ልጆች ምዋርተኛውን የቢዖርን ልጅ በለዓምን በሰይፍ ገደሉት።
የሮቤልም ልጆች ድንበር የዮርዳኖስ ወንዝና ዳርቻው ነበረ የሮቤል ልጆች ርስት ከተሞቻቸውም መንደሮቻቸውም በየወገኖቻቸው ይህ ነበረ።
ሙሴም ለጋድ ነገድ ለጋድም ልጆች በየወገኖቻቸው ርስት አድርጎ ሰጣቸው።
ድንበራቸውም ኢያዜርና የገለዓድ ከተሞች ሁሉ የአሞንም ልጆች ምድር እኩሌታ በረባት ፊት እስካለችው እስከ አሮዔር ድረስ።
ከሐሴቦን ጀምሮ እስከ ራማት ምጽጴ እስከ ብጦኒም ድረስ ከመሃናይም ጀምሮ እስከ ዳቤር ዳርቻ ድረስ።
በሸለቆውም ቤሀራም ቤትኒምራ ሱኮት ጻፎን የሐሴቦን ንጉሥ የሴዎን መንግሥት ቅሬታ ነበረ ድንበሩም።
ዮርዳኖስና በምሥራቅ በኩል ባለው በዮርዳኖስ ማዶ የኪኔሬት ባሕር ወዲያኛው ዳርቻ ነበር።
የጋድ ልጆች ርስት ከተሞቻቸውም መንደሮቻቸውም በየወገኖቻቸው ይህ ነበረ።
ሙሴም ለምናሴ ነገድ እኩሌታ ርስት ሰጣቸው ለምናሴም ልጆች ነገድ እኩሌታ በየወገኖቻቸው ይህ ነበረ።
ድንበራቸውም ከመሃናይም ጀምሮ የባሳን ንጉሥ የዐግ መንግሥት ባሳን ሁሉ በባሳንም ያሉት የኢያዕር መንደሮች ሁሉ ስድሳው ከተሞች የገለዓድም እኩሌታ።
በባሳንም ያሉት የዐግ መንግሥት ከተሞች አስታሮትና ኤድራይ ነበረ።
እነዚህም ለምናሴ ልጅ ለማኪር ልጆች ሆኑ ለማኪር ልጆች እኩሌታ በየወገኖቻቸው ይህ ነበረ።
ሙሴ በምሥራቅ በኩል በኢያሪኮ አንጻር በዮርዳኖስ ማዶ በሞዓብ ሜዳ ሳለ የከፈለው ርስት ይህ ነው።
የእስራኤል ልጆች ግን እርም በሆነው ነገር በደሉ።
ከይሁዳ ነገድ የሆነ አካን እርሱም የከርሚ ልጅ የዘንበሪ ልጅ የዛራ ልጅ እርም ከሆነው ነገር ወሰደ።
የእግዚአብሔርም ቍጣ በእስራኤል ልጆች ላይ ነደደ።
ኢያሱም ከቤቴል በምሥራቅ በኩል በቤትአዌን አጠገብ ወዳለችው ወደ ጋይ ሰዎችን ከኢያሪኮ ልኮ ውጡ ምድሪቱንም ሰልሉ ብሎ ተናገራቸው ሰዎቹም ወጡ ጋይንም ሰለሉ።
ወደ ኢያሱም ተመልሰው ሁለት ወይም ሦስት ሺህ ያህል ሰው ወጥተው ጋይን ይምቱ እንጂ ሕዝቡ ሁሉ አይውጣ ጥቂቶች ናቸውና ሕዝቡ ሁሉ ወደዚያ ለመሄድ አይድከም አሉት።
ሦስት ሺህ ያህል ሰዎችም ወደዚያ ወጡ ከጋይም ሰዎች ፊት ሸሹ።
የጋይም ሰዎች ከእነርሱ ሠላሳ ስድስት ያህል ሰዎችን መቱ ከበሩ እስከ ሸባሪም ድረስ አባረሩአቸው በቍልቍለቱም መቱአቸው የሕዝቡም ልብ ቀለጠ እንደ ውኃም ሆነ።
ኢያሱም ልብሱን ቀደደ እርሱና የእስራኤልም ሽማግሌዎች በእግዚአብሔር ታቦት ፊት እስከ ማታ ድረስ በግምባራቸው ተደፉ በራሳቸውም ላይ ትቢያ ነሰነሱ።
ኢያሱም አለ ዋይ! ጌታ እግዚአብሔር ሆይ በአሞራውያን እጅ አሳልፈህ ትሰጠን ታጠፋንም ዘንድ ይህን ሕዝብ ዮርዳኖስን ለምን አሻገርኸው?
በዮርዳኖስ ማዶ መቀመጥን በወደድን ነበር እኮ!
ጌታ ሆይ እስራኤል በጠላቶቻቸው ፊት ከሸሹ ምን እላለሁ?
ከነዓናውያንም በምድሪቱ የሚኖሩ ሁሉ ሰምተው ይከብቡናል ስማችንንም ከምድር ያጠፋሉ ለታላቁ ስምህም የምታደርገው ምንድር ነው?
እግዚአብሔርም ኢያሱን አለው ለምን በግምባርህ ተደፍተሃል? ቁም።
እስራኤል በድሎአል ያዘዝኋቸውንም ቃል ኪዳኔን አፍርሰዋል እርም የሆነውንም ነገር ወሰዱ ሰረቁም ዋሹም በዕቃቸውም ውስጥ ሸሸጉት።
ስለዚህም የእስራኤል ልጆች በጠላቶቻቸው ፊት መቆም አይችሉም የተረገሙ ስለ ሆኑ በጠላቶቻቸው ፊት ይሸሻሉ።
እርም የሆነውንም ነገር ከመካከላችሁ ካላጠፋችሁ ከዚህ በኋላ ከእናንተ ጋር አልሆንም።
ተነሣና ሕዝቡን ቀድስ እንዲህም በላቸው እስራኤል ሆይ እርም የሆነ ነገር በመካከልህ አለ።
እርምም የሆነውን ነገር ከመካከላችሁ እስክታጠፉ ድረስ በጠላቶቻችሁ ፊት መቆም አትችሉም ብሎ የእስራኤል አምላክ እግዚአብሔር ተናግሮአልና እስከ ነገ ተቀደሱ።
ነገም በየነገዳችሁ ትቀርባላችሁ እግዚአብሔርም የሚለየው ነገድ በየወገኖቹ ይቀርባል።
እግዚአብሔርም የሚለየው ወገን በየቤተሰቦቹ ይቀርባል እግዚአብሔርም የሚለየው ቤተሰብ በየሰዉ ይቀርባል።
እርም የሆነውም ነገር የተገኘበት ሰው የእግዚአብሔርን ቃል ኪዳን አፍርሶአልና በእስራኤልም ዘንድ በደል አድርጎአልና እርሱና ያለው ሁሉ በእሳት ይቃጠላሉ።
ኢያሱም ማልዶ ተነሣ እስራኤልንም በየነገዶቻቸው አቀረበ የይሁዳም ነገድ ተለየ።
የይሁዳንም ወገን አቀረበ የዛራንም ወገን ለየ የዛራንም ወገን ሰዎች አቀረበ።
ዘንበሪም ተለየ የቤቱንም ሰዎች አቀረበ ከይሁዳም ነገድ የሆነ የከርሚ ልጅ የዘንበሪ ልጅ የዛራ ልጅ አካን ተለየ።
ኢያሱም አካንን ልጄ ሆይ ለእስራኤል አምላክ ለእግዚአብሔር ክብር ስጥ ለእርሱም ተናዘዝ ያደረግኸውንም ንገረኝ አትሸሽገኝ አለው።
አካንም መልሶ ኢያሱን በእውነት የእስራኤልን አምላክ እግዚአብሔርን በድያለሁ እንዲህና እንዲህም አድርጌአለሁ።
በዘረፋ መካከል አንድ ያማረ የሰናዖር ካባ ሁለት መቶም ሰቅል ብር ሚዛኑም አምሳ ሰቅል የሆነ ወርቅ አይቼ ተመኘኋቸው ወሰድኋቸውም።
እነሆም በድንኳኔ ውስጥ በመሬት ተሸሽገዋል ብሩም ከሁሉ በታች ነው አለው።
ኢያሱም መልክተኞች ሰደደ ወደ ድንኳኑም ሮጡ እነሆም በድንኳኑ ውስጥ ተሸሽጎ ነበር ብሩም በበታቹ ነበረ።
ከድንኳኑም ውስጥ ወስደው ወደ ኢያሱና ወደ እስራኤል ልጆች ሁሉ አመጡት በእግዚአብሔርም ፊት አኖሩት።
ኢያሱና እስራኤል ሁሉ የዛራን ልጅ አካንን ብሩንም ካባውንም ወርቁንም ወንዶችና ሴቶች ልጆቹንም በሬዎቹንም አህያዎቹንም በጎቹንም ድንኳኑንም።
ያለውንም ሁሉ ወስደው ወደ አኮር ሸለቆ አመጡአቸው።
ኢያሱም ለምን አስጨነቅኸን? እግዚአብሔር ዛሬ ያስጨንቅሃል አለው እስራኤልም ሁሉ በድንጋይ ወገሩት በእሳትም አቃጠሉአቸው በድንጋይም ወገሩአቸው።
በላዩም እስከ ዛሬ ድረስ ያለ ታላቅ የድንጋይ ክምር ከመሩ እግዚአብሔርም ከቍጣው ትኵሳት ተመለሰ ስለዚህም የዚያ ስፍራ ስም እስከ ዛሬ ድረስ የአኮር ሸለቆ ተብሎ ተጠራ።
ኢያሱም ማልዶ ተነሣ እርሱና የእስራኤልም ልጆች ሁሉ ከሰጢም ተነሥተው ወደ ዮርዳኖስ መጡ ሳይሻገሩም በዚያ አደሩ።
ከሦስት ቀንም በኋላ አለቆች በሰፈሩ መካከል አለፉ።
ሕዝቡን የአምላካችሁን የእግዚአብሔርን ቃል ኪዳን ታቦትና ሌዋውያን ካህናት ተሸክመውት ባያችሁ ጊዜ ከሰፈራችሁ ተነስታችሁ ተከተሉት።
በእናንተና በታቦቱ መካከል ያለው ርቀት በስፍር ሁለት ሺህ ክንድ ያህል ይሁን።
በዚህ መንገድ በፊት አልሄዳችሁበትምና የምትሄዱበትን መንገድ እንድታውቁ ወደ ታቦቱ አትቅረቡ ብለው አዘዙ።
ኢያሱም ሕዝቡን ነገ እግዚአብሔር በመካከላችሁ ድንቅ ነገር ያደርጋልና ተቀደሱ አለ።
ኢያሱም ካህናቱን የቃል ኪዳኑን ታቦት ተሸክማችሁ በሕዝቡ ፊት እለፉ ብሎ ተናገራቸው የቃል ኪዳኑንም ታቦት ተሸክመው በሕዝቡ ፊት አለፉ።
እግዚአብሔርም ኢያሱን ከሙሴ ጋር እንደ ሆንሁ እንዲሁ ከአንተ ጋር መሆኔን ያውቁ ዘንድ በዚህ ቀን በእስራኤል ሁሉ ዓይን ከፍ ከፍ አደርግህ ዘንድ እጀምራለሁ።
አንተም የቃል ኪዳኑን ታቦት የሚሸከሙትን ካህናት በዮርዳኖስ ውኃ ዳር ስትደርሱ በዮርዳኖስ ውስጥ ቁሙ ብለህ እዘዝ አለው።
ኢያሱም ለእስራኤል ልጆች ወደዚህ ቀርባችሁ የአምላካችሁን የእግዚአብሔርን ቃል ስሙ አለ።
ኢያሱም አለ ሕያው አምላክ በመካከላችሁ እንደ ሆነ።
እርሱም ከፊታችሁ ከነዓናዊውን ኬጢያዊውንም ኤዊያዊውንም ፌርዛዊውንም ጌርጌሳዊውንም አሞራዊውንም ኢያቡሳዊውንም ፈጽሞ እንዲያወጣ በዚህ ታውቃላችሁ።
እነሆ የምድር ሁሉ ጌታ ቃል ኪዳን ታቦት በፊታችሁ ወደ ዮርዳኖስ ያልፋል።
አሁንም ከእስራኤል ነገዶች አሥራ ሁለት ሰዎች ምረጡ ከየነገዱ አንድ አንድ ሰው ይሁን።
እንዲህም ይሆናል የምድርን ሁሉ ጌታ የእግዚአብሔርን ታቦት የተሸከሙ ካህናት እግር ጫማ በዮርዳኖስ ውኃ ውስጥ ሲቆም።
ከላይ የሚወርደው የዮርዳኖስ ውኃ ይቋረጣል እንደ ክምርም ሆኖ ይቆማል።
እንዲህም ሆነ ሕዝቡ ዮርዳኖስን ሊሻገሩ ከየድንኳናቸው በወጡ ጊዜ የቃል ኪዳኑን ታቦት የተሸከሙ ካህናት በሕዝቡ ፊት ይሄዱ ነበር።
እንደ መከር ወራት ሁሉ ዮርዳኖስ እጅግ ሞልቶ ነበርና።
ታቦት ተሸካሚዎቹ ወደ ዮርዳኖስ ሲደርሱ ታቦቱንም የተሸከሙት የካህናቱ እግሮች በውኃው ዳር ሲጠልቁ።
ከላይ የሚወርደው ውኃ ቆመ በጻርታን አጠገብ ባለችው አዳም በምትባል ከተማ በሩቅ ቆሞ በአንድ ክምር ተነሣ።
ወደ ዓረባ ባሕር ወደ ጨው ባሕር የሚወርደው ውኃ ፈጽሞ ተቋረጠ ሕዝቡም በኢያሪኮ ፊት ለፊት ተሻገሩ።
የእግዚአብሔርንም የቃል ኪዳን ታቦት የተሸከሙ ካህናት በዮርዳኖስ መካከል በደረቅ መሬት ጸንተው ቆመው ነበር።
ሕዝቡም ሁሉ ዮርዳኖስን ፈጽመው እስኪሻገሩ ድረስ እስራኤል ሁሉ በደረቅ መሬት ተሻገሩ።
እግዚአብሔርም ኢያሱን አትፍራ አትደንግጥ ሰልፈኞችን ሁሉ ከአንተ ጋር ውሰድ ተነሥተህም ወደ ጋይ ውጣ።
እይ የጋይን ንጉሥ ሕዝቡንም ከተማውንም ምድሩንም በእጅህ ሰጥቼሃለሁ።
በኢያሪኮና በንጉሥዋም እንዳደረግህ እንዲሁ በጋይና በንጉሥዋ ታደርጋለህ ምርኮዋንና ከብትዋን ግን ለራሳችሁ ትዘርፋላችሁ ከከተማይቱም በስተ ኋላ ድብቅ ጦር አስቀምጥ አለው።
ኢያሱም ሰልፈኞቹም ሁሉ ወደ ጋይ ሊወጡ ተነሡ ኢያሱም ጽኑዓን ኃያላን የሆኑትን ሠላሳ ሺህ ሰዎች መረጠ በሌሊትም ሰደዳቸው።
እንዲህም ብሎ አዘዛቸው እነሆ ከከተማይቱ በስተ ኋላ ተደበቁ ከከተማይቱ አትራቁ ሁላችሁም ተዘጋጁ።
እኔ ከእኔም ጋር ያለው ሕዝብ ሁሉ ወደ ከተማይቱ እንቀርባለን እኛንም ሊገናኙ እንደ ፊተኛው በወጡ ጊዜ ከፊታቸው እንሸሻለን።
አስቀድመን እንደ ሸሸን የምንሸሽ ይመስላቸዋልና ከከተማይቱ እስክናርቃቸው ድረስ ወጥተው ይከተሉናል እኛም ከፊታቸው እንሸሻለን።
እናንተም ከተደበቃችሁበት ስፍራ ተነሡ አምላካችሁም እግዚአብሔር እርስዋን በእጃችሁ አሳልፎ ይሰጣልና ከተማይቱን ያዙ።
በያዛችኋትም ጊዜ ከተማይቱን በእሳት አቃጥሉአት እንደ እግዚአብሔር ቃል አድርጉ እነሆ አዝዣችኋለሁ።
ኢያሱም ሰደዳቸው ወደሚደበቁበትም ስፍራ ሄዱ በጋይና በቤቴል መካከልም በጋይ በምዕራብ በኩል ተቀመጡ ኢያሱ ግን በዚያች ሌሊት በሕዝቡ መካከል አደረ።
ኢያሱም ማልዶ ተነሣ ሕዝቡንም አሰለፈ እርሱም የእስራኤልም ሽማግሌዎች ከሕዝቡ በፊት ወደ ጋይ ወጡ።
ከእርሱም ጋር የነበሩ ሰልፈኞች ሁሉ ወጥተው ቀረቡ ወደ ከተማይቱም ፊት ደረሱ።
በጋይም በሰሜን በኩል ሰፈሩ በእነርሱና በጋይም መካከል ሸለቆ ነበረ።
አምስት ሺህ ያህል ሰዎችንም ወስዶ በቤቴልና በጋይ መካከል በከተማይቱም በምዕራብ በኩል ደብቆ አስቀመጣቸው።
በከተማይቱ በሰሜን በኩል የነበሩትን ሠራዊት ሁሉ በከተማይቱም በምዕራብ በኩል የተደበቁትን ሕዝብ አኖሩ ኢያሱም በዚያች ሌሊት ወደ ሸለቆው መካከል ሄደ።
የጋይም ንጉሥ ባየ ጊዜ የከተማይቱ ሰዎች ቸኵለው በማለዳ ተነሡ።
እርሱና ሕዝቡም ሁሉ በተወሰነው ጊዜ በዓረባ ፊት ወዳለው ወደ አንድ ስፍራ እስራኤልን በሰልፍ ለመገናኘት ወጡ ከከተማይቱ በስተ ኋላ ግን ድብቅ ጦር እንዳለ አያውቅም ነበር።
ኢያሱም እስራኤልም ሁሉ ድል የተነሡ መስለው ከፊታቸው በምድረ በዳው መንገድ ሸሹ።
በከተማይቱም የነበሩ ሰዎች ሁሉ ሊያሳድዱአቸው ተጠሩ ኢያሱንም አሳደዱት ከከተማይቱም እንዲርቁ አደረጓቸው።
በጋይና በቤቴልም ውስጥ እስራኤልን ለማሳደድ ያልወጣ ሰው አልነበረም።
ከተማይቱንም ከፍተው ተዉ እስራኤልንም አሳደዱት።
እግዚአብሔር ኢያሱን ጋይን በእጅህ አሳልፌ እሰጥሃለሁና በእጅህ ያለውን ጦር በላይዋ ዘርጋ አለው።
ኢያሱም በእጁ ያለውን ጦር በከተማይቱ ላይ ዘረጋ።
የተደበቁትም ፈጥነው ከስፍራቸው ተነሡ ኢያሱም እጁን በዘረጋ ጊዜ ሮጡ ወደ ከተማይቱም ገብተው ያዙአት ፈጥነውም ከተማይቱን በእሳት አቃጠሉአት።
የጋይም ሰዎች ወደ ኋላቸው ዞረው የከተማይቱ ጢስ ወደ ሰማይ ሲወጣ አዩ።
ወዲህና ወዲያም መሸሽ አልቻሉም ወደ ምድረ በዳም የሸሹ ሕዝብ በሚያሳድዱአቸው ላይ ተመለሱ።
ኢያሱም እስራኤልም ሁሉ ተደብቀው የነበሩት ከተማይቱን እንደ ያዙ የከተማይቱም ጢስ እንደ ተነሣ ባዩ ጊዜ ወደ ኋላ ተመልሰው የጋይን ሰዎች ገደሉ።
ሌሎቹም በላያቸው ከከተማይቱ ወጡ የጋይም ሰዎች በእስራኤል መካከል ሆኑ እስራኤልም ከበቡአቸው አንድ እንኳ ሳይቀር ሳያመልጥም ገደሉአቸው።
የጋይንም ንጉሥ ሳይሞት ይዘው ወደ ኢያሱ አመጡት።
እንዲህም ሆነ እስራኤልን ሊያሳድዱ ሄደው የነበሩትን የጋይን ሰዎች ሁሉ በሜዳና በምድረ በዳ ከገደሉአቸው በኋላ።
እነርሱም በሰይፍ ስለት እስኪያልቁ ድረስ ከወደቁ በኋላ እስራኤል ሁሉ ወደ ጋይ ተመለሱ በሰይፍም ስለት መቱአት።
በዚያም ቀን የወደቁት ሁሉ ወንድም ሴትም የጋይ ሰዎች ሁሉ አሥራ ሁለት ሺህ ነፍስ ነበሩ።
ኢያሱም በጋይ የሚኖሩትን ሁሉ ፈጽሞ እስኪያጠፋ ድረስ ጦር የዘረጋባትን እጁን አላጠፈም።
ነገር ግን እግዚአብሔር ኢያሱን እንዳዘዘው ቃል የዚያችን ከተማ ከብትና ምርኮ እስራኤል ለራሳቸው ዘረፉ።
ኢያሱም ጋይን አቃጠላት እስከ ዛሬም ድረስ ድብድባና በረሃ ለዘላለም አደረጋት።
የጋይንም ንጉሥ እስከ ማታ ድረስ በዛፍ ላይ ሰቀለው ፀሐይም በገባች ጊዜ ኢያሱ አዘዘ ሬሳውንም ከዛፍ አወረዱት።
በከተማይቱም በር አደባባይ ጣሉት በላዩም እስከ ዛሬ ድረስ ያለውን ታላቅ የድንጋይ ክምር ከመሩበት።
የዚያን ጊዜም ኢያሱ በጌባል ተራራ ላይ ለእስራኤል አምላክ ለእግዚአብሔር መሠዊያን ሠራ።
የእግዚአብሔር ባሪያ ሙሴ የእስራኤልን ልጆች እንዳዘዘ በሙሴም ሕግ መጽሐፍ እንደ ተጻፈው መሠዊያው ካልተወቀረና ብረት ካልነካው ድንጋይ ነበረ።
በእርሱም ላይ ለእግዚአብሔር የሚቃጠለውን መሥዋዕት አቀረቡ የደኅንነትንም መሥዋዕት ሠዉ።
የእስራኤልም ልጆች ሲያዩ በዚያ ስፍራ በድንጋዮቹ ላይ የሙሴን ሕግ ጻፈባቸው።
የእስራኤልንም ሕዝብ አስቀድሞ ይባርኩ ዘንድ የእግዚአብሔር ባሪያ ሙሴ እንዳዘዘ።
እስራኤል ሁሉ ሽማግሌዎቻቸውም አለቆቻቸውም ፈራጆቻቸውም የአገሩ ልጆችም መጻተኞችም እኩሌቶቹ በገሪዛን ተራራ ፊት እኩሌቶቹም በጌባል ተራራ ፊት ሆነው።
የእግዚአብሔርን ቃል ኪዳን ታቦት በተሸከሙት በሌዋውያን ካህናት ፊት ለፊት በታቦቱም ፊት በወዲህና በወዲያ ቆመው ነበር።
ከዚህም በኋላ በሕጉ መጽሐፍ እንደ ተጻፈ ሁሉ የሕጉን ቃሎች ሁሉ በረከቱንና እርግማኑን አነበበ።
ኢያሱም በእስራኤል ጉባኤ ሁሉ በሴቶቹም በሕፃናቱም በመካከላቸውም በሚኖሩት መጻተኞች ፊት ሁሉን አነበበ እንጂ ሙሴ ካዘዘው አንዲት ቃል አላስቀረም።
የእስራኤልም ልጆች የመቱአቸው ከአርኖንም ሸለቆ ጀምሮ እስከ አርሞንዔም ተራራ ድረስ በምሥራቅ ያለውን ዓረባ ሁሉ በዮርዳኖስም ማዶ።
በፀሐይ መውጫ ያለውን አገራቸውን የወረሱአቸው ነገሥታት እነዚህ ናቸው።
በሐሴቦን የተቀመጠው በአርኖንም ሸለቆ አጠገብ ካለችው ከአሮዔር ከሸለቆውም መካከል ጀምሮ የገለዓድን እኩሌታ እስከ ያቦቅ ወንዝ እስከ አሞን ልጆች ዳርቻ ድረስ።
በምሥራቅም በኩል ያለውን ዓረባ እስከ ኪኔሬት ባሕር ድረስ በቤትየሺሞት መንገድ አጠገብ እስካለው እስከ አረባ ባሕር እስከ ጨው ባሕር ድረስ።
በደቡብም በኩል ከፈስጋ ተራራ አፋፍ በታች ያለውን ምድር የገዛው የአሞራውያን ንጉሥ ሴዎን።
ከራፋይምም ወገን የቀረ በአስታሮትና በኤድራይ የተቀመጠው የአርሞንዔምንም ተራራ።
ሰልካን ባሳንንም ሁሉ እስከ ጌሹራውያንና እስከ ማዕካታውያን ዳርቻ የገለዓድንም እኩሌታ እስከ ሐሴቦን ንጉሥ እስከ ሴዎን ዳርቻ ድረስ የገዛው የባሳን ንጉሥ ዐግ።
የእግዚአብሔር ባሪያ ሙሴና የእስራኤል ልጆች መቱአቸው የእግዚአብሔርም ባሪያ ሙሴ ርስት አድርጎ ለሮቤል ልጆች ለጋድም ልጆች ለምናሴም ነገድ እኩሌታ ምድሪቱን ሰጣቸው።
በዮርዳኖስም ማዶ በምዕራብ በኩል በሊባኖስ ሸለቆ ካለችው ከበኣልጋድ ወደ ሴይር እስከሚያወጣው ወና እስከ ሆነው ተራራ ድረስ።
ኢያሱ በየክፍላቸው ርስት አድርጎ ለእስራኤል ነገድ በሰጣት ምድር።
በተራራማው አገር በቈላውም በዓረባም በቍልቍለቱም በምድረ በዳውም።
በደቡቡም ያሉ ኬጢያውያን አሞራውያንም ከነዓናውያንም ፌርዛውያንም ኤዊያውያንም ኢያቡሳውያንም።
የኢያሪኮ ንጉሥ በቤቴል አጠገብ ያለችው የጋይ ንጉሥ።
የኢየሩሳሌም ንጉሥ የኬብሮን ንጉሥ።
የየርሙት ንጉሥ የለኪሶ ንጉሥ።
የኤሌሥም ንጉሥ የጋዜር ንጉሥ።
የዳቢር ንጉሥ የጊሲር ንጉሥ።
የኤርሞት ንጉሥ የአረት ንጉሥ።
የሌምና ንጉሥ የአዶለም ንጉሥ።
የኤዳሕ ንጉሥ።
የኤጠፋድ ንጉሠ የዖፌር ንጉሥ።
የዖፌቀጤሳሮት ንጉሥ የአሶም ንጉሥ።
የሶምዖን ንጉሥ የመምሮት ንጉሥ።
የአዚፍ ንጉሥ የቃዴስ ንጉሥ።
የዘቀቅ ንጉሥ የመሬዶት ንጉሥ።
በኬርሜል የነበረው የዬቆም ንጉሥ በፌኔአዶር የነበረው የኤዶር ንጉሥ።
በገልያ የነበረው የሐጊ ንጉሥ የተርሳ ንጉሥ።
እነዚህ ሁሉ ነገሥታት ሃያ ዘጠኝ ናቸው።
እንዲህም ሆነ የአሶር ንጉሥ ኢያቢስ ይህን በሰማ ጊዜ ወደ ማዶን ንጉሥ ወደ ዮባብ ወደ ሺምሮንም ንጉሥ ወደ አዚፍም ንጉሥ።
በሰሜንም በተራራማው አገር በኪኔሬትም ደቡብ በዓረባ በቈላውም በምዕራብም በኩል ባለ በዶር ኮረብታ ወደ ነበሩ ነገሥታት።
በምሥራቅና በምዕራብም ወዳለው ወደ ከነዓናዊው ወደ አሞራዊውም ወደ ኬጢያዊውም ወደ ፌርዛዊውም።
በተራራማውም አገር ወዳለው ወደ ኢያቡሳዊው ከአርሞንዔምም በታች በምጽጳ ወዳለው ወደ ኤዊያዊው ላከ።
እነዚህም ከሠራዊቶቻቸው ሁሉ ከእጅግም ብዙ ፈረሰኞችና ሠረገሎች ጋር ወጡ በባሕር ዳርም እንዳለ አሸዋ ብዙ ሕዝብ ነበረ።
እነዚህም ነገሥታት ሁሉ ተሰብስበው እስራኤልን ለመውጋት መጥተው በማሮን ውኃ አጠገብ አንድ ሆነው ሰፈሩ።
እግዚአብሔርም ኢያሱን ነገ በዚህ ጊዜ ሁሉን እንደ ሞቱ አድርጌ በእስራኤል እጅ አሳልፌ እሰጣቸዋለሁና አትፍራቸው።
የፈረሶቻቸውንም ቋንጃ ትቈርጣለህ ሰረገሎቻቸውንም በእሳት ታቃጥላለህ አለው።
ኢያሱም ከሰልፈኞቹ ሁሉ ጋር በድንገት ወደ ማሮን ውኃ መጣባቸው ወደቀባቸውም።
እግዚአብሔርም በእስራኤል እጅ አሳልፎ ሰጣቸው መቱአቸውም ወደ ታላቂቱም ሲዶና ወደ ማሴሮንም።
በምሥራቅም በኩል ወዳለው ወደ ምጽጳ ሸለቆ አሳደዱአቸው ማንንም ሳያስቀሩ መቱአቸው።
ኢያሱም እግዚአብሔር እንዳዘዘው አደረገባቸው የፈረሶቻቸውንም ቋንጃ ቈረጠ ሰረገሎቻቸውንም በእሳት አቃጠለ።
በዚያን ጊዜም ኢያሱ ተመልሶ አሶርን ያዘ ንጉሥዋንም በሰይፍ ገደለ አሶርም አስቀድሞ የእነዚህ መንግሥታት ዋና ከተማ ነበረች።
በእርስዋም ያሉትን ነፍሳት ሁሉ በሰይፍ ስለት ገደሉ ፈጽመውም አጠፉአቸው እስትንፋስ ያለውንም አላስቀሩም አሶርንም በእሳት አቃጠላት።
የእግዚአብሔርም ባሪያ ሙሴ እንዳዘዘው ኢያሱ የእነዚህን ነገሥታት ከተሞች ሁሉ ነገሥታቶቻቸውንም ሁሉ ያዘ በሰይፍም ስለት መታቸው ፈጽሞም አጠፋቸው።
እስራኤልም በኮረብቶቹ ላይ የነበሩትን ከተሞች ሁሉ አላቃጠሉም ነገር ግን እስራኤል አሶርን ብቻ አቃጠሉአት።
የእስራኤልም ልጆች የእነዚህን ከተሞች ምርኮ ሁሉ ከብቶቹንም ለራሳቸው ዘረፉ።
ሰዎቹን ሁሉ ግን እስኪጠፉ ድረስ በሰይፍ ስለት መቱአቸው እስትንፋስ ያለውንም ሁሉ አላስቀሩም።
እግዚአብሔርም ባሪያውን ሙሴን እንዳዘዘው እንዲሁ ሙሴ ኢያሱን አዝዞት ነበር ኢያሱም እንዲሁ አደረገ እግዚአብሔር ሙሴን ካዘዘው ሁሉ ምንም አላስቀረም።
ኢያሱም ያን ምድር ሁሉ ተራራማውን ደቡቡንም ሁሉ የጎሶምንም ምድር ሁሉ ቈላውንም ዓረባንም የእስራኤልንም ተራራማውንና ቈላውን ያዘ።
እስከ ሴይርም ከሚያወጣው ወና ከሆነው ተራራ ጀምሮ ከአርሞንዔም ተራራ በታች በሊባኖስም ሸለቆ ውስጥ እስካለው እስከ በኣልጋድ ድረስ።
ነገሥታቶቻቸውንም ሁሉ ይዞ መታቸው ገደላቸውም።
ኢያሱም ብዙ ዘመን ከእነዚህ ነገሥታት ሁሉ ጋር ይዋጋ ነበር።
በገባዖን ከሚኖሩ ከኤዊያውያን በቀር ከእስራኤል ልጆች ጋር ዕርቅ ያደረገች አንዲት ከተማ አልነበረችም ሁሉን በሰልፍ ያዙ።
እግዚአብሔር ሙሴን እንዳዘዘ ያጠፉአቸው ዘንድ ሞገስንም እንዳያገኙ ፈጽመውም እንዲያጠፉአቸው።
ከእስራኤል ጋር ይጋጠሙ ዘንድ ልባቸውን እንዲያደነድኑ ከእግዚአብሔር ዘንድ ሆነ።
በዚያን ጊዜም ኢያሱ መጣ ከተራራማውም አገር ከኬብሮንም ከዳቤርም ከአናብም።
ከእስራኤልም ተራራማ ሁሉ ከይሁዳም ተራራማ ሁሉ የዔናቅን ልጆች ገደለ ኢያሱም ከከተሞቻቸው ጋር ፈጽሞ አጠፋቸው።
በጋዛ በጌትም በአዛጦንም ጥቂቶች ቀሩ እንጂ በእስራኤል ልጆች ምድር ከዔናቅ ልጆች ማንም አልቀረም።
እግዚአብሔርም ለሙሴ እንደ ነገረው ሁሉ ኢያሱ ምድሪቱን ሁሉ ያዘ ኢያሱም ለእስራኤል እንደ ክፍላቸውና እንደ ነገዳቸው ርስት አድርጎ ምድሪቱን ሰጣቸው።
ምድሪቱም ከሰልፍ ዐረፈች።
እንዲህም ሆነ ብዙ ዘመን ከሆነ በኋላ እግዚአብሔርም እስራኤልን በዙሪያቸው ካሉት ጠላቶቻቸው ሁሉ ካሳረፈ በኋላ ኢያሱም በሸመገለ በዕድሜውም ባረጀ ጊዜ።
ኢያሱ እስራኤልን ሁሉ ሽማግሌዎቻቸውንም አለቆቻቸውንም ፈራጆቻቸውንም ሹማምቶቻቸውንም ጠርቶ እንዲህ አላቸው እኔ ሸምግያለሁ በዕድሜም አርጅቻለሁ።
እናንተም አምላካቸሁ እግዚአብሔር በእነዚህ አሕዛብ ሁሉ ስለ እናንተ ያደረገውን ሁሉ አይታችኋል ስለ እናንተ የተዋጋ እርሱ አምላካችሁ እግዚአብሔር ነው።
እነሆ እኔ ካጠፋኋቸው አሕዛብ ሁሉ ጋር ከዮርዳኖስ ጀምሮ በፀሐይ መግቢያ እስካለው እስከ ታላቁ ባሕር ድረስ ለነገዶቻችሁ ርስት እንዲሆኑ የቀሩትን እነዚህን አሕዛብ በዕጣ ከፈልሁላችሁ።
አምላካችሁም እግዚአብሔር እርሱ ከፊታችሁ በብርቱ ይበትናቸዋል ከፊታችሁም ያሳድዳቸዋል።
አምላካችሁ እግዚአብሔር እንደ ተናገራችሁም ምድራቸውን ትወርሳላችሁ።
ስለዚህም በሙሴ ሕግ መጽሐፍ የተጻፈውን ሁሉ ለመጠበቅና ለማድረግ በጣም በርቱ ከእርሱም ወደ ቀኝም ወደ ግራም ፈቀቅ አትበሉ።
በእናንተ መካከል ወደ ቀሩት ወደ እነዚህ አሕዛብ አትግቡ የአማልክቶቻቸውንም ስም አትጥሩ አትማሉባቸውም አታምልኩአቸውም አትስገዱላቸውም።
እስከ ዛሬ ድረስ እንዳደረጋችሁት ወደ አምላካችሁ ወደ እግዚአብሔር ተጠጉ እንጂ።
እግዚአብሔር ታላላቆችንና ኃይለኞችን አሕዛብ ከፊታችሁ አስወጥቶአል እስከ ዛሬም ድረስ ማንም ሊቋቋማችሁ አልቻለም።
አምላካችሁ እግዚአብሔር እንደ ተናገራችሁ ስለ እናንተ የሚዋጋ እርሱ ነውና ከእናንተ አንዱ ሰው ሺህ ሰውን ያሳድዳል።
አምላካችሁን እግዚአብሔርን ትወድዱት ዘንድ ለራሳችሁ እጅግ ተጠንቀቁ።
እናንተ ግን ተመልሳችሁ በመካከላችሁ ወደ ቀሩት ወደ እነዚህ አሕዛብ ብትጠጉ ከእነርሱም ጋር ብትጋቡ እናንተም ወደ እነርሱ እነርሱም ወደ እናንተ ብትደራረሱ።
አምላካችሁ እግዚአብሔር ከሰጣችሁ ከዚህች ከመልካሚቱ ምድር እስክትጠፉ ድረስ መውደቂያና ወጥመድ በጎናችሁም መግረፊያ በዓይናችሁም እሾህ ይሆኑባችኋል እንጂ አምላካችሁ እግዚአብሔር ከእንግዲህ ወዲያ እነዚህን አሕዛብ ከፊታችሁ እንዳያሳድዳቸው ፈጽማችሁ እወቁ።
እነሆም ዛሬ የምድርን ሁሉ መንገድ እሄዳለሁ እናንተም እግዚአብሔር ስለ እናንተ ከተናገረው ከመልካም ነገር ሁሉ አንድ ነገር እንዳልቀረ በልባችሁ ሁሉ በነፍሳችሁም ሁሉ እወቁ ሁሉ ደርሶላችኋል ከእርሱም አንድ ነገር አልቀረም።
አምላካችሁ እግዚአብሔር የተናገረው መልካም ነገር ሁሉ እንደ ደረሰላችሁ።
አምላካችሁ እግዚአብሔር ከሰጣችሁ ከዚህች ከመልካሚቱ ምድር እናንተን እስኪያጠፋችሁ ድረስ እግዚአብሔር እንዲሁ ክፉን ነገር ሁሉ ያመጣባችኋል።
አምላካችሁ እግዚአብሔር ያዘዛችሁን ቃል ኪዳን ስታፈርሱ ሄዳችሁም ሌሎችን አማልክት ስታመልኩ ስትሰግዱላቸውም።
በዚያ ጊዜ የእግዚአብሔር ቍጣ ይነድድባችኋል ከሰጣችሁም ከመልካሚቱ ምድር ፈጥናችሁ ትጠፋላችሁ።
ለይሁዳም ልጆች ነገድ በየወገናቸው እስከ ጺን ምድረ በዳ እስከ ደቡብ መጨረሻ እስከ ኤዶምያስ ዳርቻ ድረስ ዕጣ ሆነላቸው።
በደቡብም በኩል ያለው ድንበራቸው እስከ ጨው ባሕር መጨረሻ ወደ ደቡብ እስከሚያይ እስከ ባሕር ልሳን ነበረ።
ከዚያም በአቅረቢም ዐቀበት በደቡብ በኩል ወጣ ወደ ጺንም አለፈ በቃዴስ በርኔ ወደ ደቡብ በኩል ወጣ በሐጽሮንም በኩል አለፈ ወደ አዳርም ወጣ።
ወደ ቀርቃ ዞረ ወደ አጽሞንም አለፈ በግብፅም ወንዝ በኩል ወጣ የድንበሩም መውጫ በባሕሩ አጠገብ ነበረ በደቡብ በኩል ያለው ድንበራቸው ይህ ነው።
በምሥራቅም በኩል ያለው ድንበር እስከ ጨው ባሕር እስከ ዮርዳኖስም መጨረሻ ነበረ በሰሜንም በኩል ያለው ድንበር በዮርዳኖስ መጨረሻ እስካለው እስከ ባሕሩ ልሳን ድረስ ነበረ።
ከዚያም ድንበሩ ወደ ቤትሖግላ ወጣ በቤትዓረባ በሰሜን በኩል አለፈ ወደ ሮቤልም ልጅ ወደ ቦሀን ድንጋይ ወጣ።
ድንበሩም ከአኮር ሸለቆ ወደ ዳቤር ወጣ በሰሜን በኩል በአዱሚም ዐቀበት ፊት ለፊት በወንዙ በደቡብ በኩል ወዳለችው ወደ ጌልገላ ተመለከተ።
ድንበሩም ወደ ቤት ሳሚስ ውኃ አለፈ መውጫውም በዓይን ሮጌል አጠገብ ነበረ።
ድንበሩም በሄኖም ልጅ ሸለቆ አጠገብ ኢየሩሳሌም ወደምትባለው ወደ ኢያቡሳዊው ወደ ደቡብ ወገን ወጣ።
ድንበሩም በራፋይም ሸለቆ ዳር በሰሜን በኩል ባለው በሄኖም ሸለቆ ፊት ለፊት በምዕራብ ወገን ወዳለው ተራራ ራስ ላይ ወጣ።
ድንበሩም ከተራራው ራስ ወደ ኔፍቶ ውኃ ምንጭ ደረሰ ወደ ዔፍሮንም ተራራ ከተሞች ወጣ ቂርያትይዓሪም ወደምትባል ወደ በኣላ ደረሰ።
ድንበሩም ከበኣላ በምዕራብ በኩል ወደ ሴይር ተራራ ዞረ ክሳሎን ወደምትባል ወደ ይዓሪም ተራራ ወገን በሰሜን በኩል አለፈ ወደ ቤትሳሚስ ወረደ በተምና በኩልም አለፈ።
ድንበሩም ወደ አቃሮን ወደ ሰሜን ወገን ወጣ ወደ ሽክሮን ደረሰ ወደ በኣላ ተራራ አለፈ በየብኒኤል በኩልም ወጣ።
የድንበሩም መውጫ በባሕሩ አጠገብ ነበረ።
በምዕራቡም በኩል ያለው ድንበር እስከ ታላቁ ባሕርና እስከ ዳርቻው ድረስ ነበረ ለይሁዳ ልጆች በየወገናቸው በዙሪያው ያለ ድንበራቸው ይህ ነው።
እግዚአብሔርም ኢያሱን እንዳዘዘው ለዮፎኒ ልጅ ለካሌብ በይሁዳ ልጆች መካከል ቂርያትአርባቅ የምትባለውን ከተማ ድርሻ አድርጎ ሰጠው እርስዋም ኬብሮን ናት።
ካሌብም ሦስቱን የዔናቅን ልጆች ሴሲንና አኪመንን ተላሚንም ከዚያ አሳደደ።
ከዚያም በዳቤር ሰዎች ላይ ወጣ የዳቤርም ስም አስቀድሞ ቂርያትሤፍር ትባል ነበር።
ካሌብም ቂርያትሤፍርን ለሚመታ ለሚይዛትም ልጄን ዓክሳን አጋባዋለሁ አለ።
የካሌብ ወንድም የቄኔዝ ልጅ ጎቶንያል ያዛት ልጁንም ዓክሳን አጋባው።
እርስዋም ወደ እርሱ በመጣች ጊዜ ከአባትዋ እርሻ እንዲለምን መከረችው እርስዋም ከአህያዋ ወረደች። ካሌብም ምን ሆንሽ? አላት 
ወደ አዜብ በረኻ ሰደኸኛልና በታኔስን ጉልት ስጠኝ አለችው ከነገደ ይሁዳ ልጆች ርስት ላይኛይቱ ጎኒታላንና ታችኛይቱ ጎኒታላን ሰጣት።
የይሁዳ ልጆች ወገኖች አገሮቻቸው ከኤዶም አውራጃ በአዜብ አራና በሴልኤል አሶርም ነው። 
ሬግማና ኤቃም ቃዴስና አሩሄል አሶርዮስምና ምናን በልማንም ከመሠማሪያወቻቸው ጋር እኒህ ናቸው። 
ይህችውም አሶር ናት አሴሮም የምትባል አገር ሰማዓና ሞላዳ ቤፋላድና ቤርሳህና ኮላሲአዳ ከመሰማሪያዎቻቸው ጋራ እሊህ ናቸው። 
በኢየሩሳሌም የተቀመጡትን ኢያቡሳውያንን ግን የይሁዳ ልጆች ሊያሳድዱአቸው አልተቻላቸውም።
ኢያቡሳውያንም እስከ ዛሬ በይሁዳ ልጆች መካከል በኢየሩሳሌም ውስጥ ተቀምጠዋል።
የእስራኤልም ልጆች በከነዓን ምድር የወረሱት ካህኑ አልዓዛርና የነዌ ልጅ ኢያሱ የእስራኤልም ልጆች ነገድ የአባቶቻቸው አለቆች ያካፈሉአቸው ርስት ይህ ነው።
እግዚአብሔር በሙሴ እጅ እንዳዘዘ ለዘጠኙ ነገድና ለእኩሌታው በየርስታቸው በዕጣ አካፈሉአቸው።
ለሁለቱ ነገድና ለእኩሌታው ነገድ በዮርዳኖስ ማዶ ሙሴ ርስት ሰጥቶ ነበረ ነገር ግን በመካከላቸው ለሌዋውያን ርስት አልሰጣቸውም።
የዮሴፍ ልጆች ምናሴና ኤፍሬም ሁለት ነገዶች ነበሩ።
ለሌዋውያንም ከሚቀመጡባቸው ከተሞች ለእንስሶቻቸውና ለከብቶቻቸውም ከሚሆን መሰምርያቸው በቀር በምድሩ ውስጥ ድርሻ አልሰጡአቸውም።
እግዚአብሔር ሙሴን እንዳዘዘ እንዲሁ የእስራኤል ልጆች አደረጉ ምድሪቱንም ተካፈሉ።
የይሁዳም ልጆች በጌልገላ ወደ ኢያሱ ቀረቡ።
ቄኔዛዊውም የዮፎኒ ልጅ ካሌብ አለው ለአምላክህ ሰው ለሙሴ ስለ እኔና ስለ አንተ እግዚአብሔር በቃዴስ በርኔ የተናገረውን ነገር ታውቃለህ።
የእግዚአብሔር ባሪያ ሙሴ ምድርን እሰልል ዘንድ ከቃዴስ በርኔ በላከኝ ጊዜ እኔ የአርባ ዓመት ሰው ነበርሁ እኔም በልቤ የነበረውን ቃል መለስሁለት።
ሙሴም በዚያ ቀን አምላኬን እግዚአብሔርን ፈጽመህ ተከትለሃልና እግርህ የረገጠው ምድር ለአንተና ለልጆችህ ለዘላለም በእርግጥ ርስት ይሆናል ብሎ ማለ።
እርሱ እንደ ተናገረኝ እግዚአብሔር እነዚህን አርባ አምስት ዓመት በሕይወት አኖረኝ አሁንም።
እነሆ ለእኔ ዛሬ ሰማንያ አምስት ዓመት ሆነኝ።
አሁንም እነሆ እግዚአብሔር ለሙሴ ይህን ቃል ከተናገረ በኋላ እስራኤል በምድረ በዳ ሲዞሩ።
ሙሴም በላከኝ ጊዜ እንደ ነበርሁ ዛሬ ጕልበታም ነኝ ጕልበቴም በዚያን ጊዜ እንደ ነበረ እንዲሁ ዛሬ ለመዋጋት ለመውጣትም ለመግባትም ጉልበቴ ያው ነው።
ዔናቃውያን ታላላቆችና የተመሸጉ ከተሞችም በዚያ እንዳሉ ሰምተህ ነበር ምናልባት እግዚአብሔር ከእኔ ጋር ይሆናል እግዚአብሔርም እንደ ተናገረኝ አሳድዳቸዋለሁ።
ኢያሱም ባረከው ለዮፎኒም ልጅ ለካሌብ ኬብሮንን ርስት አድርጎ ሰጠው።
የኬብሮንም ስም አስቀድሞ ቂርያትአርባቅ ትባል ነበር ይህም አርባቅ በዔናቅ ሰዎች መካከል ከሁሉ ከፍ ያለ ነበረ ምድሪቱም ከውጊያ ዐረፈች።
እግዚአብሔርም ኢያሱን እንዲህ ብሎ ተናገረው።
ለእስራኤልም ልጆች እንዲህ ብለህ ተናገራቸው በሙሴ ቃል የነገርኳችሁን መማጠኛ አገሮችን ስጡ።
ሳይወድድ ሳያውቅም ሰውን የገደለ ገዳይ እንዲሸሽባቸው በሙሴ እጅ የነገርኋችሁን መማፀኛ ከተሞችን ለዩ ከደም ተበቃዩ መማፀኛ ይሆኑላችኋል።
ከእነዚህም ከተሞች ወደ አንዲቱ ይሸሻል በከተማይቱም በር አደባባይ ቆሞ በከተማይቱ ሽማግሌዎች ጆሮ ነገሩን ይናገራል።
እነርሱም ወደ ከተማይቱ ይቀበሉታል የሚቀመጥበትም ስፍራ ይሰጡታል።
ደም ተበቃዩ ቢያሳድደው አስቀድሞ ሳይጠላው ባልንጀራውን በስሕተት ስለ ገደለው ነፍሰ ገዳዩን በእጁ አሳልፈው አይስጡት።
በማኅበሩ ፊት ለፍርድ እስኪቆም ድረስ በዚያም ወራት ያለው ታላቁ ካህን እስኪሞት ድረስ በዚያች ከተማ ይቀመጥ።
ከዚያም ወዲያ ነፍሰ ገዳዩ ይመለሳል ወደ ከተማውም ወደ ቤቱም ሸሽቶ ወደ ወጣባትም ከተማ ይገባል።
በንፍታሌም ባለው በተራራማው አገር በገሊላ ቃዴስን በኤፍሬምም ባለው በተራራማው አገር ሴኬምን በይሁዳም ባለው በተራራማው አገር ኬብሮን የምትባለውን ቂርያትአርባቅን ለዩ።
በዮርዳኖስም ማዶ ከኢያሪኮ ወደ ምሥራቅ ከሮቤል ነገድ በምድረ በዳው በደልዳላው ስፍራ ቦሶርን ከጋድም ነገድ በገለዓድ ራሞትን ከምናሴም ነገድ በባሳን ጎላንን ለዩ።
በማኅበሩ ፊት እስኪቆም ድረስ በደም ተበቃዩ እጅ እንዳይሞት ሳያውቅ ሰውን የገደለ ወደዚያ እንዲሸሽ።
ለእስራኤል ልጆች ሁሉ በመካከላቸውም ለሚቀመጥ መጻተኛ የተለዩ ከተሞች እነዚህ ናቸው።
ሁለተኛውም ዕጣ ለስምዖን ልጆች ነገድ በየወገኖቻቸው ወጣ ርስታቸውም በይሁዳ ልጆች ርስት መከከል ነበረ።
እነዚህም ርስታቸው ሆኑላቸው ቤርሳቤህ ሤባ ሞላዳ።
በቱል ሔርማ ጺቅላግ ቤትማርካቦት።
ሐጸርሱሳ ቤተ ለባኦት ሻሩሔን አሥራ ሦስት ከተሞችና መንደሮቻቸው።
ዓይን ሪሞን ዔቴር አሻን አራት ከተሞችና መንደሮቻቸው።
እስከ ባዕላትብኤርና እስከ ደቡቡ ራማት ድረስ በእነዚህ ከተሞች ዙሪያ ያሉ መንደሮች ሁሉ የስምዖን ልጆች ነገድ ርስት በየወገኖቻቸው ይህ ነበረ።
ከይሁዳ ልጆች ክፍል የስምዖን ልጆች ርስት ሆነ የይሁዳም ልጆች እድል ፈንታ ስለ በዛባቸው የስምዖን ልጆች በርስታቸው መካከል ወረሱ።
ሦስተኛውም ዕጣ ለዛብሎን ልጆች በየወገኖቻቸው ወጣ የርስታቸውም ድንበር ወደ ሣሪድ ደረሰ።
ድንበራቸውም በምዕራብ በኩል ወደ መርዓላ ወጣ እስከ ደባሼትም ደረሰ በዮቅንዓም ፊት ለፊት ወዳለው ወንዝ ደረሰ።
ከሣሪድም ወደ ፀሐይ መውጫ ወደ ምሥራቅ ወደ ኪስሎትታቦር ዳርቻ ዞረ።
ወደ ዳብራትም ወጣ ወደ ያፊዓም ደረሰ ከዚያም በምሥራቅ በኩል ወደ ጋትሔፍርና ወደ ዒታቃጺን አለፈ ወደ ሪምንና ወደ ኒዓ ወጣ።
ድንበሩም በሰሜን በኩል ወደ ሐናቶን ዞረ መውጫውም በይፍታሕኤል ሸለቆ ነበረ።
ቀጣት ነህላል ሺምሮን ይዳላ ቤተ ልሔም አሥራ ሁለት ከተሞችና መንደሮቻቸው።
የዛብሎን ልጆች ርስት በየወገኖቻቸው እነዚህ ከተሞችና መንደሮቻቸው ናቸው።
አራተኛውም ዕጣ ለይሳኮር ልጆች በየወገኖቻቸው ወጣ።
ድንበራቸውም ወደ ኢይዝራኤል።
ወደ ከስሎት ወደ ሱነም ወደ ሐፍራይም ወደ ሺኦን ወደ አናሐራት።
ወደ ረቢት ወደ ቂሶን ወደ አቤጽ።
ወደ ሬሜት ወደ ዓይንጋኒም ወደ ዓይንሐዳ ወደ ቤትጳጼጽ ደረሰ።
ድንበሩም ወደ ታቦርና ወደ ሻሕጹማ ወደ ቤትሳሚስ ደረሰ የድንበራቸውም መውጫ ዮርዳኖስ ነበረ አሥራ ስድስት ከተሞችና መንደሮቻቸው።
የይሳኮር ልጆች ነገድ ርስት በየወገኖቻቸው እነዚህ ከተሞችና መንደሮቻቸው ናቸው።
አምስተኛውም ዕጣ ለአሴር ልጆች ነገድ በየወገኖቻቸው ወጣ።
ድንበራቸውም ሔልቃት ሐሊ ቤጤን አዚፍ።
አላሜሌክ ዓምዓድ ሚሽአል ነበረ በምዕራብ በኩል ወደ ቀርሜሎስና ወደ ሺሖርሊብናት ደረሰ።
ወደ ፀሐይም መውጫ ወደ ቤት ዳጎን ዞረ ወደ ዛብሎንም ወደ ይፍታሕኤል ሸለቆ።
በሰሜን በኩል ወደ ቤት ዔሜቅና ወደ ንዒኤልም ደረሰ በስተ ግራ በኩልም ወደ ካቡል ወጣ።
ከዚያም ወደ ዔብሮን ወደ ረአብ ወደ ሐሞን ወደ ቃና እስከ ታላቁ ሲዶናም ደረሰ።
ድንበሩም ወደ ራማ ወደ ተመሸገውም ከተማ ወደ ጢሮስ ዞረ ድንበሩም ወደ ሖሳ ዞረ መውጫውም በአክዚብ በኩል ወደ ባሕሩ ነበረ።
ዑማ አፌቅ ረአብ ደግሞ ነበሩ ሀያ ሁለት ከተሞችና መንደሮቻቸው።
የአሴር ልጆች ነገድ ርስት በየወገኖቻቸው እነዚህ ከተሞችና መንደሮቻቸው ናቸው።
ስድስተኛውም ዕጣ ለንፍታሌም ልጆች በየወገኖቻቸው ወጣ።
ድንበራቸውም ከሔሌፍ ከጸዕነኒም ዛፍ ከአዳሚኔቄብ ከየብኒኤል እስከ ለቁም ድረስ ነበረ መውጫውም በዮርዳኖስ ነበረ።
ድንበሩም ወደ ምዕራብ ወደ አዝኖትታቦር ዞረ ከዚያም ወደ ሑቆቅ ወጣ ከዚያም በደቡብ በኩል ወደ ዛብሎን።
በምዕራብ በኩል ወደ አሴር በዮርዳኖስም በፀሐይ መውጫ ወደ ይሁዳ ደረሰ።
የተመሸጉትም ከተሞች እነዚህ ነበሩ ጺዲም ጼር ሐማት።
ረቃት ኬኔሬት አዳማ ራማ አሶር።
የንፍታሌም ልጆች ነገድ ርስት በየወገኖቻቸው እነዚህ ከተሞችና መንደሮቻቸው ናቸው።
ሰባተኛውም ዕጣ ለዳን ልጆች ነገድ በየወገኖቻቸው ወጣ።
የርስታቸውም ዳርቻ ይህ ነበረ ጾርዓ ኤሽታኦል ዒርሼሜሽ።
አቃሮን ኢልተቄ ገባቶን ባዕላት።
የዳንም ልጆች ዳርቻ አልበቃቸውም።
የዳንም ልጆች ከሌሼም ጋር ሊዋጉ ወጡ ያዙአትም በሰይፍም ስለት መቱአት ወረሱአትም ተቀመጡባትም።
ስምዋንም በአባታቸው በዳን ስም ዳን ብለው ጠሩአት።
ምድሩንም ሁሉ በየድንበሩ ርስት እንዲሆን ከፍለው ከጨረሱ በኋላ የእስራኤል ልጆች ለነዌ ልጅ ለኢያሱ በመካከላቸው ርስት ሰጡት።
በኤፍሬም ተራራማ አገር ያለችውን ተምናሴራ የምትባለውን የፈለጋትን ከተማ እንደ እግዚአብሔር ትእዛዝ ሰጡት ከተማም ሠርቶ ተቀመጠባት።
ካህኑ አልዓዛር የነዌም ልጅ ኢያሱ የእስራኤልም ልጆች ነገዶች የአባቶች አለቆች።
በእግዚአብሔር ፊት በሴሎ በመገናኛው ድንኳን ደጃፍ አጠገብ በዕጣ የተካፈሉት ርስት ይህ ነው ምድሪቱንም መካፈል ጨረሱ።
ኢያሱም የእስራኤልን ነገድ ሁሉ ወደ ሴኬም ሰበሰበ የእስራኤልንም ሽማግሌዎች አለቆቻቸውንም ፈራጆቻቸውንም ሹማምቶቻቸውንም ጠራ እነርሱም በእግዚአብሔር ፊት ቆሙ።
ኢያሱም ለሕዝቡ ሁሉ እንዲህ አለ የእስራኤል አምላክ እግዚአብሔር እንዲህ ይላል።
አባቶቻችሁ የአብርሃምና የናኮር አባት ታራ አስቀድመው በወንዝ ማዶ ተቀመጡ ሌሎችንም አማልክት አመለኩ።
አባታችሁንም አብርሃምን ከወንዝ ማዶ ወስጄ በከነዓን ምድር ሁሉ መራሁት ዘሩንም አበዛሁ ይስሐቅንም ሰጠሁት።
ለይስሐቅም ያዕቆብንና ዔሳውን ሰጠሁት ለዔሳውም የሴይርን ተራራ ርስት አድርጌ ሰጠሁት።
ያዕቆብም ልጆቹም ወደ ግብፅ ወረዱ።
ሙሴንና አሮንንም ላክሁ በመካከላቸውም እንዳደረግሁ ግብፅን ቀሠፍሁ ከዚያም በኋላ አወጣኋቸው።
አባቶቻችሁንም ከግብፅ አወጣኋቸው ወደ ባሕሩም ደረሳችሁ ግብፃውያንም አባቶቻችሁን በሰረገሎችና በፈረሰኞች እስከ ኤርትራ ባሕር ድረስ አባረሩአቸው።
ወደ እግዚአብሔርም በጮኹ ጊዜ በእናንተና በግብፃውያን መካከል ጨለማ አደረገ።
ባሕሩንም መለሰባቸው አሰጠማቸውም ዓይኖቻችሁም በግብፅ ያደረግሁትን አዩ በምድረ በዳም ብዙ ጊዜ ተቀመጣችሁ።
እኔም በዮርዳኖስ ማዶ ወደ ተቀመጡበት ወደ አሞራውያን ምድር አመጣኋችሁ።
ከእናንተም ጋር ተዋጉ አሳልፌም በእጃችሁ ሰጠኋችሁ ምድራቸውንም ወረሳችሁ ከፊታችሁም አጠፋኋቸው።
የሞዓብም ንጉሥ የሴፎር ልጅ ባላቅ ተነሥቶ ከእስራኤል ጋር ተዋጋ እንዲረግማችሁም የቢዖርን ልጅ በለዓምን ልኮ አስጠራው።
እኔ ግን በለዓምን መስማት አልወደድሁም እርሱም ፈጽሞ ባረካችሁ እኔም ከእጁ አዳንኋችሁ።
ዮርዳኖስንም ተሻገራችሁ ወደ ኢያሪኮም መጣችሁ።
የኢያሪኮም ሰዎች አሞራዊው ፌርዛዊው ከነዓናዊው ኬጢያዊው ጌርጌሳዊው ኤዊያዊው ኢያቡሳዊው ተዋጉአችሁ አሳልፌም በእጃችሁ ሰጠኋቸው።
በፊታችሁም ተርብ ሰደድሁ በሰይፍህም በቀሥትህም ሳይሆን ሁለቱን የአሞራውያንን ነገሥታት ከፊታችሁ አሳደዳቸው።
ያልደከማችሁበትንም ምድር ያልሠራችኋቸውንም ከተሞች ሰጠኋችሁ ተቀመጣችሁባቸውም ካልተከላችኋቸውም ከወይንና ከወይራ በላችሁ።
አሁንም እግዚአብሔርን ፍሩ በፍጹምም በእውነተኛም ልብ አምልኩት።
አባቶቻችሁም በወንዝ ማዶ በግብፅም ውስጥ ያመለኩአቸውን አማልክት ከእናንተ አርቁ እግዚአብሔርንም አምልኩ።
እግዚአብሔርንም ማምለክ ክፉ መስሎ ቢታያችሁ አባቶቻችሁ በወንዝ ማዶ ሳሉ ያመለኩአቸውን አማልክት ወይም በምድራቸው ያላችሁባቸውን የአሞራውያንን አማልክት ታመልኩ እንደ ሆነ።
የምታመልኩትን ዛሬ ምረጡ እኔና ቤቴ ግን እግዚአብሔርን እናመልካለን።
ሕዝቡም መልሰው እንዲህ አሉ እግዚአብሔርን ትተን ሌሎች አማልክትን ማምለክ ከእኛ ይራቅ።
እኛንና አባቶቻችንን ከባርነት ቤት ከግብፅ ምድር ያወጣን በዓይናችንም ፊት እነዚያን ታላላቅ ተአምራት ያደረገ።
በሄድንባትም መንገድ ሁሉ ባለፍንባቸውም አሕዛብ ሁሉ መካከል የጠበቀን እርሱ አምላካችን እግዚአብሔር ነውና።
እግዚአብሔር አሕዛብን ሁሉ በምድሪቱም የተቀመጡትን አሞራውያን ከፊታችን አሳደደ ስለዚህ እርሱ አምላካችን ነውና እግዚአብሔርን እናመልካለን።
ኢያሱም ሕዝቡን እርሱ ቅዱስ አምላክ ነውና እርሱም ቀናተኛ አምላክ ነውና እግዚአብሔርን ማምለክ አትችሉም መተላለፋችሁንና ኃጢአታችሁን ይቅር አይልም።
እግዚአብሔርን ትታችሁ እንግዶችን አማልክት ብታመልኩ መልካም ካደረገላችሁ በኋላ ተመልሶ ክፉ ነገር ያደርግባችኋል ያጠፋችሁማል አላቸው።
ሕዝቡም ኢያሱን እንዲህ አይሁን ነገር ግን እግዚአብሔርን እናመልካለን አሉት።
ኢያሱም ሕዝቡን እንድታመልኩት እናንተ እግዚአብሔርን እንደ መረጣችሁ በራሳችሁ ላይ ምስክሮች ናችሁ አላቸው እነርሱም ምስክሮች ነን አሉ።
እርሱም አሁን እንግዲህ በመካከላችሁ ያሉትን እንግዶች አማልክት አርቁ ልባችሁንም ወደ እስራኤል አምላክ ወደ እግዚአብሔር አዘንብሉ አላቸው።
ሕዝቡም ኢያሱን አምላካችንን እግዚአብሔርን እናመልካለን ድምፁንም እንሰማለን አሉት።
በዚያም ቀን ኢያሱ ከሕዝቡ ጋር ቃል ኪዳን አደረገ በሴኬምም ሥርዓትና ፍርድ አደረገላቸው።
ኢያሱም ይህን ቃል ሁሉ በእግዚአብሔር ሕግ መጽሐፍ ጻፈ ታላቁንም ድንጋይ ወስዶ በእግዚአብሔር መቅደስ አጠገብ ከነበረችው ከአድባሩ ዛፍ በታች አቆመው።
ኢያሱም ለሕዝቡ እነሆ የተናገረንን የእግዚአብሔርን ቃል ሁሉ ሰምቶአልና ይህ ድንጋይ ይመሰክርብናል።
እንግዲህ አምላካችሁን እንዳትክዱ ይህ ምስክር ይሆንባችኋል አላቸው።
ኢያሱም ሕዝቡን በእያንዳንዱ ወደ ርስቱ ሰደደ።
እንዲህም ሆነ ከዚህ ነገር በኋላ የእግዚአብሔር ባሪያ የነዌ ልጅ ኢያሱ ዕድሜው መቶ አሥር ዓመት ሲሆነው ሞተ።
የእስራኤልም ልጆች ከግብፅ ያወጡትን የዮሴፍን አጥንት ያዕቆብ ከሴኬም አባት ከኤሞር ልጆች በመቶ በግ በገዛው እርሻ በሴኬም ቀበሩት።
እርሻውም ለዮሴፍ ልጆች ርስት ሆነ።
የአሮንም ልጅ አልዓዛር ሞተ በተራራማውም በኤፍሬም አገር ለልጁ ለፊንሐስ በተሰጠችው በጊብዓ መሬት ቀበሩት።
የገባዖን ሰዎች ግን እግዚአብሔር በኢያሪኮና በጋይ ያደረገውን በሰሙ ጊዜ።
እነርሱ ደግሞ ተንኰል አደረጉ ለራሳቸውም ስንቅ ያዙ በአህዮቻቸውም ላይ አሮጌ ዓይበትና ያረጀና የተቀደደ የተጠቀመም የጠጅ አቁማዳ ጫኑ።
ያረጀ የተጠቀመም ጫማ በእግራቸው አደረጉ አሮጌም ልብስ ለበሱ ለስንቅም የያዙት እንጀራ ሁሉ የደረቀና የሻገተ ነበረ።
ኢያሱም ወደ ሰፈረበት ወደ ጌልገላ ሄደው ለእርሱና ለእስራኤል ሰዎች ከሩቅ አገር መጥተናል አሁንም ከእኛ ጋር ኪዳን አድርጉ አሉ።
የእስራኤልም ሰዎች ኤዊያውያንን ምናልባት በመካከላችን የምትቀመጡ እንደ ሆነ እንዴትስ ከእናንተ ጋር ቃል ኪዳን እናደርጋለን? አሉአቸው።
ኢያሱንም እኛ ባሪያዎችህ ነን አሉት ኢያሱም እናንተ እነማን ናችሁ? ከወዴትስ መጣችሁ? አላቸው።
እነርሱም አሉት ከአምላክህ ከእግዚአብሔር ስም የተነሣ እጅግ ከራቀ አገር ባሪያዎችህ መጥተናል ዝናውንም በግብፅም ያደረገውን ሁሉ።
በዮርዳኖስ ማዶም በነበሩት በሁለቱ በአሞራውያን ነገሥታት በሐሴቦን ንጉሥ በሴዎን በአስታሮትም በነበረው በባሳን ንጉሥ በዐግ ያደረገውን ሁሉ ሰምተናል።
ሽማግሌዎቻችንም በምድራችንም የሚኖሩት ሁሉ ለመንገድ ስንቅ በእጃችሁ ያዙ።
ልትገናኙአቸውም ሂዱ እኛ ባሪያዎቻችሁ ነን አሁንም ከእኛ ጋር ቃል ኪዳን አድርጉ በሉአቸው አሉን።
ወደ እናንተ ለመምጣት በተነሣንበት ቀን ይህን እንጀራ ትኩሱን ለስንቅ ከቤታችን ወሰድነው አሁንም እነሆ ደርቆአል ሻግቶአልም።
እነዚህም የጠጅ አቁማዳዎች አዲስ ሳሉ ሞላንባቸው እነሆም ተቀድደዋል መንገዳችንም እጅግ ስለ ራቀብን እነዚህ ልብሶቻችንና ጫማዎቻችን አርጅተዋል።
ሰዎቹም ከስንቃቸው ወሰዱ እግዚአብሔርንም አልጠየቁም።
ኢያሱም ከእነርሱ ጋር ሰላም አደረገ በሕይወት እንዲተዋቸውም ከእነርሱ ጋር ቃል ኪዳን አደረገ የማኅበሩም አለቆች ማሉላቸው።
ከእነርሱም ጋር ቃል ኪዳን ካደረጉ ከሦስት ቀን በኋላ ጎረቤቶቻቸው እንደ ሆኑ በመካከላቸውም እንደ ኖሩ ሰሙ።
የእስራኤልም ልጆች ተጕዘው በሦስተኛው ቀን ወደ ከተሞቻቸው መጡ የከተሞቻቸውም ስም ገባዖን ከፊራ ብኤሮት ቂርያትይዓሪም ነበረ።
የሕዝቡም አለቆች በእስራኤል አምላክ በእግዚአብሔር ስለ ማሉላቸው።
የእስራኤል ልጆች አልመቱአቸውም ማኅበሩም ሁሉ በአለቆቹ ላይ አጕረመረሙ።
አለቆቹም ሁሉ ለማኅበሩ ሁሉ በእስራኤል አምላክ በእግዚአብሔር ምለንላቸዋል ስለዚህም እንነካቸው ዘንድ አይገባንም።
ስለ ማልንላቸው መሓላ ቍጣ እንዳይወርድብን ይህን እናድርግባቸው በሕይወትም እንተዋቸው አሉአቸው።
አለቆቹም በሕይወት ይኑሩ አሉአቸው አለቆቹም እንደ ተናገሩአቸው ለማኅበሩ ሁሉ እንጨት ቆራጮች ውኃም ቀጂዎች ሆኑ።
ኢያሱም ጠርቶ እናንተ በመካከላችን ስትኖሩ ከእናንተ እጅግ የራቅን ነን ብላችሁ ለምን አታለላችሁን?
አሁንም የተረገማችሁ ናችሁ ለአምላኬም ቤት እንጨት ቈራጭ ውኃም ቀጂ የሆነ ባሪያ ከእናንተ ለዘላለም አይጠፋም አላቸው።
አሁንም እነሆ በእጅህ ውስጥ ነን ለዓይንህም መልካምና ቅን የመሰለውን ነገር አድርግብን አሉት።
ኢያሱም በዚህ ቀን አዳናቸው።
በዚያም ቀን ኢያሱ ለማኅበሩ በመረጠውም ስፍራ እስከ ዛሬ ድረስ ለእግዚአብሔር መሠዊያ እንጨት ቈራጮች ውኃም ቀጂዎች አደረጋቸው።
እንዲህም ሆነ በዮርዳኖስ ማዶ በምዕራብ በኩል የነበሩት የአሞራውያን ነገሥታት ሁሉ በባሕሩም አጠገብ የነበሩ የከነዓናውያን ነገሥት ሁሉ።
እግዚአብሔር ከእስራኤል ልጆች ፊት የዮርዳኖስን ውኃ እስኪሻገሩት ድረስ እንዳደረቀ በሰሙ ጊዜ።
ልባቸው ቀለጠ ከእስራኤልም ልጆች የተነሣ ነፍስ ከዚያ ወዲያ አልቀረላቸውም።
በዚያን ጊዜም እግዚአብሔር ኢያሱን የባልጩት መቍረጫ ሠርተህ የእስራኤልን ልጆች ሁለተኛ ጊዜ ግረዛቸው አለው።
ኢያሱም የባልጩት መቍረጫ ሠርቶ የግርዛት ኮረብታ በተባለ ስፍራ የእስራኤልን ልጆች ገረዘ።
ኢያሱ የገረዘበትም ምክንያት ይህ ነው ከግብፅ የወጡት ሕዝብ ወንዶች ሰልፈኞች ሁሉ ከግብፅ ከወጡ በኋላ በመንገድ ላይ በምድረ በዳ ሞቱ።
የወጡት ሕዝብ ሁሉ ተገርዘው ነበር ነገር ግን ከግብፅ በወጡበት መንገድ በምድረ በዳ የተወለዱት ሕዝብ ሁሉ አልተገረዙም ነበር።
እግዚአብሔርም ወተትና ማር የምታፈስሰውን ምድር ለእኛ ይሰጠን ዘንድ ለአባቶቻቸው የማለላቸውን ምድር እንዳያሳያቸው የማለላቸው።
ከግብፅ የወጡ የእግዚአብሔርንም ቃል ያልሰሙ እነዚያ ሰልፈኞች ሁሉ እስኪጠፉ ድረስ የእስራኤል ልጆች አርባ ዓመት በምድረ በዳ ይሄዱ ነበር።
ልጆቻቸውን በእነርሱ ፋንታ አስነሣ እነዚህንም ኢያሱ ገረዛቸው በመንገድ ሳሉ ስላልገረዙአቸው ሸለፈታሞች ነበሩና።
ሕዝቡም ሁሉ ፈጽመው በተገረዙ ጊዜ እስኪድኑ ድረስ በሰፈር ውስጥ በየስፍራቸው ተቀመጡ።
እግዚአብሔርም ኢያሱን ዛሬ የግብፅን ነውር ከእናንተ ላይ አንከባልያለሁ አለው ስለዚህ የዚያ ስፍራ ስም እስከ ዛሬ ድረስ ጌልገላ ተብሎ ተጠራ።
የእስራኤልም ልጆች በጌልገላ ሰፈሩ ከወሩም በአሥራ አራተኛው ቀን በመሸ ጊዜ በኢያሪኮ ሜዳ ፋሲካ አደረጉ።
ከፋሲካውም በኋላ በነጋው የምድሪቱን ፍሬ የቂጣ እንጎቻ ቆሎም በዚያው ቀን በሉ።
በነጋውም ከምድሪቱ ፍሬ ከበሉ በኋላ መናው ቀረ ከዚያም በኋላ ለእስራኤል ልጆች መና አልመጣላቸውም ነገር ግን በዚያው ዓመት የከነዓንን ምድር ፍሬ በሉ።
እንዲህም ሆነ ኢያሱ በኢያሪኮ አጠገብ ሳለ ዓይኑን አንሥቶ ተመለከተ።
እነሆም የተመዘዘ ሰይፍ በእጁ የያዘ ሰው በፊቱ ቆሞ ነበር።
ኢያሱም ወደ እርሱ ቀርቦ ከእኛ ወገን ወይስ ከጠላቶቻችን ወገን ነህን? አለው።
እርሱም አይደለሁም እኔ የእግዚአብሔር ሠራዊት አለቃ ሆኜ አሁን መጥቼአለሁ አለ።
ኢያሱም ወደ ምድር በግምባሩ ተደፍቶ ሰገደና ጌታዬ ለባሪያው የሚነግረው ምንድር ነው? አለው።
የእግዚአብሔርም ሠራዊት አለቃ ኢያሱን አንተ የቆምህበት ስፍራ የተቀደሰ ነውና ጫማህን ከእግርህ አውልቅ አለው ኢያሱም እንዲሁ አደረገ።
ኢያሪኮም ከእስራኤል ልጆች የተነሣ ፈጽማ ተዘግታ ነበር ወደ እርስዋ የሚገባ ከእርስዋም የሚወጣ ማንም አልነበረም።
እግዚአብሔርም ኢያሱን አለው ተመልከት ኢያሪኮንና ንጉሥዋን ጽኑዓን ኃያላንዋንም በእጅህ ሰጥቼአለሁ።
ሰልፈኞቻችሁ ሁሉ ከተማይቱን አንድ ጊዜ ይዙሩአት እንዲሁም ስድስት ቀን አድርጉ።
ሰባትም ካህናት ሰባት ቀንደ መለከት በታቦቱ ፊት ይሸከሙ በሰባተኛውም ቀን ከተማይቱን ሰባት ጊዜ ዙሩ ካህናቱም ቀንደ መለከቱን ይንፉ።
ቀንደ መለከቱም ባለማቋረጥ ሲነፋ የመለከቱንም ድምፅ ስትሰሙ ሕዝቡ ሁሉ ታላቅ ጩኸት ይጩኹ።
የከተማይቱም ቅጥር ይወድቃል ሕዝቡም ሁሉ እያንዳንዱ አቅንቶ ይገባባታል።
የነዌም ልጅ ኢያሱ ካህናቱን ጠርቶ የቃል ኪዳኑን ታቦት ተሸከሙ ሰባትም ካህናት ሰባት ቀንደ መለከት ወስደው በእግዚአብሔር ታቦት ፊት ይሂዱ አላቸው።
ሕዝቡንም ሂዱ ከተማይቱንም ዙሩ ሰልፈኞችም በእግዚአብሔር ታቦት ፊት ይሂዱ አለ።
ኢያሱም ለሕዝቡ በተናገረ ጊዜ ሰባቱ ካህናት ሰባቱን ቀንደ መለከት ይዘው በእግዚአብሔር ፊት ሄዱ ቀንደ መለከቱንም ነፉ
የእግዚአብሔር ቃል ኪዳን ታቦት ይከተላቸው ነበር።
ሰልፈኞቹም ቀንደ መለከቱን በሚነፉ በካህናቱ ፊት ይሄዱ ነበር የቀረውም ሕዝብ ከታቦቱ በኋላ ይሄድ ነበር ካህናቱም እየሄዱ ቀንደ መለከቱን ይነፉ ነበር።
ኢያሱም ሕዝቡን እኔ ጩኹ እስከምልበት ቀን ድረስ አትጩኹ ድምፃችሁንም አታንሡ ከአፋችሁም አንድ ቃል አይውጣ በዚያን ጊዜ ትጮኻላችሁ ብሎ አዘዛቸው።
እንዲሁ የእግዚአብሔርን ታቦት አንድ ጊዜ ከተማይቱን አዞረው እነርሱም ወደ ሰፈሩ ተመልሰው አደሩ።
ኢያሱም ማለዳ ተነሣ ካህናቱም የእግዚአብሔርን ታቦት ተሸከሙ።
ሰባቱም ካህናት ሰባት ቀንደ መለከት ይዘው በእግዚአብሔር ታቦት ፊት ይሄዱ ነበር።
ሰልፈኞቹም በፊታቸው ይሄዱ ነበር የቀሩትም ሕዝብ ከእግዚአብሔር ታቦት በኋላ ይመጡ ነበር ካህናቱም እየሄዱ ቀንደ መለከቱን ይነፉ ነበር።
በሁለተኛውም ቀን ከተማይቱን አንድ ጊዜ ዞረው ወደ ሰፈር ተመለሱ ስድስት ቀንም እንዲህ አደረጉ።
በሰባተኛውም ቀን በነጋ ጊዜ ማልደው ተነሡ እንደዚህም ሥርዓት ከተማይቱን ሰባት ጊዜ ዞሩ በዚያ ቀን ብቻ ከተማይቱን ሰባት ጊዜ ዞሩ።
በሰባተኛውም ጊዜ ካህናቱ ቀንደ መለከቱን ሲነፉ ኢያሱ ሕዝቡን አለ እግዚአብሔር ከተማይቱን ሰጥቶአችኋልና ጩኹ።
ከተማይቱም በእርስዋም ያለው ሁሉ ለእግዚአብሔር እርም ይሆናሉ።
የላክናቸውን መልክተኞች ስለ ሸሸገች ጋለሞታይቱ ረዓብ ከእርስዋም ጋር በቤትዋ ውስጥ ያሉ ሁሉ ብቻ በሕይወት ይኖራሉ።
እናንተ ግን እርም ካደረጋችሁት በኋላ እርም ከሆነው ነገር ራሳችሁን ጠብቁ።
እርም ከሆነው አንዳች የወሰዳችሁ እንደ ሆነ የእስራኤልን ሰፈር የተረገመ ታደርጉታላችሁ ታስጨንቁትማላችሁ።
ነገር ግን ብርና ወርቅ ሁሉ የናስና የብረትም ዕቃ ለእግዚአብሔር የተቀደሰ ይሁን ወደ እግዚአብሔርም ግምጃ ቤት ይግባ።
ሕዝቡም ጮኹ ካህናቱም ቀንደ መለከቱን ነፉ ሕዝቡም የቀንደ መለከቱን ድምፅ በሰሙ ጊዜ ታላቅ ጩኸት ጮኹ ቅጥሩም ወደቀ።
ሕዝቡም ሁሉ እያንዳንዱ አቅንቶ ወደ ፊቱ ወደ ከተማይቱ ወጣ ከተማይቱንም ወሰዱ።
በከተማይቱም የነበሩትን ሁሉ ወንዱንና ሴቱን ሕፃኑንና ሽማግሌውን በሬውንም በጉንም አህያውንም በሰይፍ ስለት ፈጽመው አጠፉ።
ኢያሱም ምድሪቱን የሰለሉ ሁለቱን ሰዎች ወደ ጋለሞታይቱ ቤት ግቡ ከዚያም ሴቲቱንና ያላትን ሁሉ እንደ ማላችሁላት አውጡ አላቸው።
ሰላዮቹም ብላቴናዎች ገብተው ረዓብን አባትዋንና እናትዋን ወንድሞችዋንም ያላትንም ሁሉ ቤተ ዘመዶችዋንም ሁሉ አወጡ።
ከእስራኤልም ሰፈር በውጭ አስቀመጡአቸው።
ከተማይቱንም በእርስዋም የነበረውን ሁሉ በእሳት አቃጠሉ ነገር ግን ብሩንና ወርቁን የናሱንና የብረቱንም ዕቃ በእግዚአብሔር ግምጃ ቤት አደረጉት።
ኢያሪኮን ሊሰልሉ ኢያሱ የሰደዳቸውንም መልክተኞች ስለ ሸሸገች ጋለሞታይቱን ረዓብን የአባትዋንም ቤተሰብ ያላትንም ሁሉ ኢያሱ አዳናቸው።
እርስዋም በእስራኤል መካከል እስከ ዛሬ ድረስ ተቀምጣለች።
በዚያን ጊዜም ኢያሱ ይህችን ከተማ ኢያሪኮን ለመሥራት የሚነሣ ሰው በእግዚአብሔር ፊት ርጉም ይሁን።
መሠረትዋን ሲጀምር በኵር ልጁ ይጥፋ በርዋንም ሲያቆም ታናሹ ልጁ ይጥፋ ብሎ ማለ።
እግዚአብሔርም ከኢያሱ ጋር ነበረ ዝናውም በምድር ሁሉ ላይ ወጣ።
ለምናሴ ነገድ ዕጣ ይህ ነው የዮሴፍ በኵር እርሱ ነውና።
የምናሴም በኵር የገለዓድ አባት ማኪር ብርቱ ሰልፈኛ ስለ ነበረ ገለዓድንና ባሳንን ወረሰ።
ዕጣውም ለቀሩት ለምናሴ ልጆች በየወገኖቻቸው ለአቢዔዝር ልጆች ለኬሌግ ልጆች ለአሥሪኤል ልጆች ለሴኬም ልጆች ለኦፌር ልጆች ለሸሚዳ ልጆች ሆነ።
በየወገኖቻቸው እነዚህ ናቸው።
ለሰለጰዓድ ግን ሴቶች ልጆች እንጂ ወንዶች ልጆች አልነበሩትም የሴቶች ልጆቹም ስም ማህለህ ኑዓ ዔግላ ሚልካ ቲርጻ ነበረ።
እነርሱም ወደ ካህኑ ወደ አልዓዛርና ወደ ነዌ ልጅ ወደ ኢያሱ ወደ አለቆችም ቀርበው እግዚአብሔር በወንድሞቻችን መካከል ርስት እንዲሰጠን ሙሴን አዘዘ አሉ።
እግዚአብሔርም እንዳዘዘ በአባታቸው ወንድሞች መካከል ርስት ሰጣቸው።
በዮርዳኖስ ማዶ ካለው ከገለዓድና ከባሳን አገር ሌላ ለምናሴ አሥር ዕጣ ሆነ።
የምናሴ ሴቶች ልጆች በወንዶች ልጆች መካከል ርስት ተቀብለዋልና የገለዓድም ምድር ለቀሩት ለምናሴ ልጆች ሆኖአልና።
የምናሴም ድንበር ከአሴር ጀምሮ በሴኬም ፊት ልፊት እስካለው እስከ ሚክምታት ድረስ ነበረ ድንበሩም በቀኝ በኩል ወደ ዓይንታጱዋ ሰዎች አለፈ።
የታጱዋ ምድር ለምናሴ ነበረ በምናሴ ዳርቻ ያለው ታጱዋ ግን ለኤፍሬም ልጆች ሆነ።
ድንበሩም ወደ ቃና ወንዝ ከወንዙ በደቡብ ወገን ወረደ በምናሴም ከተሞች መካከል የነበሩት እነዚህ ከተሞች ለኤፍሬም ሆኑ።
የምናሴም ድንበር በወንዙ በኩል በሰሜን ወገን ነበረ መውጫውም በባሕሩ አጠገብ ነበረ።
በደቡብ በኩል ያለው ለኤፍሬም ነበረ በሰሜንም በኩል ያለው ለምናሴ ነበረ ድንበሩም ባሕሩ ነበረ በሰሜን በኩል ወደ አሴር በምሥራቅም በኩል ወደ ይሳኮር ደረሰ።
በይሳኮርና በአሴር መካከል ቤትሳንና መንደሮችዋ ይብልዓምና መንደሮችዋ ዶርና የመንደሮችዋ ሰዎች ታዕናክና የመንደሮችዋ ሰዎች መጊዶና የመንደሮችዋ ሰዎች።
የምናሴ ልጆች ግን የእነዚህን ከተሞች ሰዎች ሊያሳድዱአቸው አልቻሉም ነገር ግን ከነዓናውያን በዚያ አገር በመቀመጥ ጸኑ።
የእስራኤልም ልጆች በጸኑ ጊዜ ከነዓናውያንን የጕልበት ግብር አስገበሩአቸው ፈጽመውም አላሳደዱአቸውም።
የዮሴፍ ልጆች ኢያሱን እኔ ብዙ ሕዝብ ስለ ሆንሁ እስከ አሁንም እግዚአብሔር ስለ ባረከኝ ለምን አንድ ክፍል አንድም ዕጣ ብቻ ርስት አድርገህ ሰጠኸኝ? አሉት።
ኢያሱም ብዙ ሕዝብስ ከሆንህ ተራራማውም የኤፍሬም አገር ጠብቦህ እንደ ሆነ ወደ ዱር ወጥተህ በፌርዛውያንና በራፋይም ምድር ለአንተ ስፍራ መንጥር አላቸው።
የዮሴፍም ልጆች ተራራማው አገር አይበቃንም በሸለቆውም ውስጥ ለሚኖሩት በቤትሳንና በመንደሮችዋ በኢይዝራኤልም ሸለቆ ለሚኖሩት ከነዓናውያን የብረት ሰረገሎች አላቸው አሉት።
ኢያሱም የዮሴፍ ወገን ለሚሆኑ ለኤፍሬምና ለምናሴ አንተ ብዙ ሕዝብ ነህ ጽኑም ኃይል አለህ አንድ ዕጣ ብቻ አይሆንልህም።
ነገር ግን ተራራማው አገር ለአንተ ይሆናል ዱር እንኳን ቢሆንም ትመነጥረዋለህ ለአንተም ይሆናል።
ለከነዓናውያንም የብረት ሰረገሎች ቢሆኑላቸው የበረቱም ቢሆኑ ታሳድዳቸዋለህ አላቸው።
በዚያን ጊዜም ኢያሱ የሮቤልን ልጆችና የጋድን ልጆች የምናሴንም ነገድ እኩሌታ ጠርቶ እንዲህ አላቸው።
የእግዚአብሔር ባሪያ ሙሴ ያዘዛችሁን ሁሉ ጠብቃችኋል እኔም ላዘዝኋችሁ ነገር ሁሉ ታዝዛችኋል።
ይህንም ያህል ብዙ ጊዜ እስከ ዛሬ ድረስ ወንድሞቻችሁን አልተዋችሁም የአምላካችሁንም የእግዚአብሔርን ትእዛዝ ጠብቃችኋል።
አሁንም አምላካችሁ እግዚአብሔር እንደ ተናገራቸው ወንድሞቻችሁን አሳርፎአቸዋል አሁን እንግዲህ ተመለሱ።
ወደ ቤታችሁና የእግዚአብሔር ባሪያ ሙሴ በዮርዳኖስ ማዶ ወደ ሰጣችሁ ወደ ርስታችሁ ምድር ሂዱ።
ብቻ የእግዚአብሔር ባሪያ ሙሴ ያዘዛችሁን ትእዛዙንና ሕጉን ታደርጉ ዘንድ አምላካችሁን እግዚአብሔርን ትወድዱ ዘንድ መንገዱንም ሁሉ ትሄዱ ዘንድ።
ትእዛዙንም ትጠብቁ ዘንድ ከእርሱም ጋር ትጠጉ ዘንድ በፍጹምም ልባችሁ በፍጹምም ነፍሳችሁ ታመልኩ ዘንድ እጅግ ተጠንቀቁ።
ኢያሱም መረቃቸው ሰደዳቸውም ወደ ቤታቸውም ሄዱ።
ለምናሴም ነገድ እኩሌታ ሙሴ በባሳን ውስጥ ርስት ሰጥቶአቸው ነበር ለቀረው ለእኩሌታው ግን ኢያሱ በዮርዳኖስ ማዶ በምዕራብ ወገን በወንድሞቻቸው መካከል ርስት ሰጣቸው።
ኢያሱም ወደ ቤታቸው በሰደዳቸው ጊዜ እንዲህ ብሎ መረቃቸው።
በብዙ ብልጥግና በእጅግም ብዙ ከብት በብርም በወርቅም በናስም በብረትም በእጅግም ብዙ ልብስ ወደ ቤታችሁ ተመለሱ።
የጠላቶቻችሁንም ምርኮ ከወንድሞቻችሁ ጋር ተካፈሉ።
የሮቤልም ልጆች የጋድም ልጆች የምናሴም ነገድ እኩሌታ ሄዱ በሙሴም እጅ በተሰጠ በእግዚአብሔር ትእዛዝ ወደ ተቀበሉአት ወደ ርስታቸው ወደ ገለዓድ ምድር ይገቡ ዘንድ።
በከነዓን ምድር ካለችው ከሴሎ ከእስራኤል ልጆች ዘንድ ተመለሱ።
በከነዓን ምድር ወዳለው ወደ ዮርዳኖስ አቅራቢያም በመጡ ጊዜ የሮቤል ልጆችና የጋድ ልጆች የምናሴም ነገድ እኩሌታ በዚያ በዮርዳኖስ አጠገብ ታላቅ መሠዊያ ሠሩ።
የሮቤል ልጆችና የጋድ ልጆች የምናሴም ነገድ እኩሌታ መሠዊያ ሠርተዋል የሚል ወሬ ደረሰላቸው።
ለእስራኤልም ልጆች እነሆ በከነዓን ምድር ዳርቻ በዮርዳኖስ አጠገብ ባለው ግዛት የእስራኤል ልጆች ባሉበት ወገን።
የእስራኤልም ልጆች ይህን በሰሙ ጊዜ የእስራኤል ልጆች ማኅበር ሁሉ ወጥተው እነርሱን ሊዋጉ በሴሎ ተሰበሰቡ።
የእስራኤልም ልጆች በገለዓድ ምድር ወዳሉት ወደ ሮቤል ልጆችና ወደ ጋድ ልጆች ወደ ምናሴም ነገድ እኩሌታ የካህኑን የአልዓዛርን ልጅ ፊንሐስን ላኩ።
ከእርሱም ጋር አሥር አለቆች ነበሩ ከእስራኤል ከየነገዱ ሁሉ አንድ አንድ የአባቶች ቤት አለቃ እያንዳንዱም በእስራኤል አእላፋት መካከል የእየአባቶቻቸው ቤት አለቃ ነበረ።
በገለዓድም ምድር ወዳሉት ወደ ሮቤል ልጆችና ወደ ጋድ ልጆች ወደ ምናሴም ነገድ እኩሌታ መጡ እንዲህም ብለው ተናገሩአቸው።
የእግዚአብሔር ማኅበር ሁሉ የሚለው ይህ ነው ይህ በእስራኤል አምላክ ላይ ያደረጋችሁት ኃጢአት ምንድር ነው?
ዛሬ እግዚአብሔርን ከመከተል ተመልሳችኋል ዛሬም መሠዊያ በመሥራታችሁ በእግዚአብሔር ላይ ዐምፃችኋል።
እኛ እስከ ዛሬ ድረስ ከእርሱ ያልነጻንበት የፌጎር ኃጢአት ጥቂት ነውን? በእግዚአብሔር ማኅበር ላይ መቅሰፍት ወረደ።
እናንተ ዛሬ እግዚአብሔርን ከመከተል ትመለሳላችሁን? ዛሬ በእግዚአብሔር ላይ ብታምፁ ነገ በእስራኤል ማኅበር ሁሉ ላይ ይቈጣል።
ነገር ግን የርስታችሁ ምድር የረከሰ ቢመስላችሁ የእግዚአብሔር ማደሪያ ወደሚቀመጥበት ወደ እግዚአብሔር ርስት ምድር አልፋችሁ በመካከላችን ውረሱ።
ከአምላካችንም ከእግዚአብሔር መሠዊያ ሌላ ለእናንተ መሠዊያ በመሥራታችሁ በእግዚአብሔርና በእኛ ላይ አታምፁ።
የዛራ ልጅ አካን እርም ነገር በመውሰድ ኃጢአትን ስለ ሠራ በእስራኤል ማኅበር ሁሉ ላይ ቍጣ አልወረደምን? እርሱም በኃጢአቱ ብቻውን አልሞተም።
የሮቤል ልጆችና የጋድ ልጆች የምናሴም ነገድ እኩሌታ ለእስራኤል አእላፋት አለቆች እንዲህ ብለው መለሱላቸው።
የአማልክት አምላክ እግዚአብሔር የአማልክት አምላክ እግዚአብሔር እርሱ አውቆታል እስራኤልም ያውቀዋል በእግዚአብሔር ላይ ዐምፀንና ተላልፈን እንደ ሆነ ዛሬ አታድነን።
እግዚአብሔርን ከመከተል እንድንመለስ የሚቃጠለውን መሥዋዕትና የእህል ቍርባን እንድናሳርግበት የደኅንነትንም መሥዋዕት እንድናቀርብበት ብለን።
መሠዊያ ሠርተን እንደ ሆነ እግዚአብሔር እርሱ ራሱ ይበቀለን።
ይልቁንም ከልባችን ፍርሃት የተነሣ በሚመጣው ዘመን ልጆቻችሁ ልጆቻችንን ከእስራኤል አምላክ ከእግዚአብሔር ጋር ምን አላችሁ?
እናንተ የሮቤልና የጋድ ልጆች እግዚአብሔር በእኛና በእናንተ መካከል ዮርዳኖስን ድንበር አድርጎአልና በእግዚአብሔር ዘንድ እድል ፈንታ የላችሁም ይሉአቸዋል ብለን ይህን አደረግን።
በዚህም ልጆቻችሁ ልጆቻችንን እግዚአብሔርን ከመፍራት አስተዋቸዋል።
ስለዚህም መሠዊያ እንሥራ አልን ነገር ግን ለሚቃጠል መሥዋዕት ወይም ለሌላ መሥዋዕት አይደለም።
ነገር ግን በእኛና በእናንተ መካከል ከእኛም በኋላ በትውልዳችንና በትውልዳችሁ መካከል በሚቃጠል መሥዋዕትና በቍርባን በደኅንነትም መሥዋዕታችን እግዚአብሔርን እናመልክ ዘንድ።
በሚመጣውም ዘመን ልጆቻችሁ ልጆቻችንን በእግዚአብሔር ዘንድ እድል ፈንታ የላችሁም እንዳይሉ ምስክር ይሆናል።
ስለዚህም አልን በሚመጣው ዘመን ለእኛ ወይም ለትውልዳችን ይህን ሲሉ እኛ እነሆ አባቶቻችን ያደረጉትን የእግዚአብሔርን መሠዊያ ምሳሌ እዩ።
በእኛና በእናንተ መካከል ምስክር ነው እንጂ ስለሚቃጠል መሥዋዕትና ስለ ሌላ መሥዋዕት አይደለም እንላለን።
በማደሪያው ፊት ካለው ከአምላካችን ከእግዚአብሔር መሠዊያ ሌላ ለሚቃጠል መሥዋዕትና ለእህል ቍርባን።
ለሌላ መሥዋዕትም የሚሆን መሠዊያን የሠራነው በእግዚአብሔር ላይ በማመፅ እግዚአብሔርንም ዛሬ መከተልን ለመተው በማለት እንደ ሆነ ይህ ከእኛ ይራቅ።
ካህኑ ፊንሐስና የማኅበሩ አለቆች ከእርሱ ጋር የነበሩት የእስራኤል አእላፋት አለቆች።
የሮቤል ልጆችና የጋድ ልጆች የምናሴም ልጆች የተናገሩትን ቃል በሰሙ ጊዜ ነገሩ እጅግ ደስ አሰኛቸው።
የካህኑም የአልዓዛር ልጅ ፊንሐስ ለሮቤል ልጆችና ለጋድ ልጆች ለምናሴም ልጆች ይህን መተላለፍ በእግዚአብሔር ላይ አላደረጋችሁምና።
እግዚአብሔር በመካከላችን እንዳለ ዛሬ እናውቃለን አሁን የእስራኤልን ልጆች ከእግዚአብሔር እጅ አድናችኋል አላቸው።
የካህኑም የአልዓዛር ልጅ ፊንሐስና አለቆቹ ከሮቤል ልጆችና ከጋድ ልጆች ዘንድ ከገለዓድ አገር ወደ ከነዓን አገር ወደ እስራኤል ልጆች ተመለሱ ወሬም አመጡላቸው።
ነገሩም የእስራኤልን ልጆች ደስ አሰኘ የእስራኤልም ልጆች እግዚአብሔርን አመሰገኑ።
ከዚያም ወዲያ የሮቤል ልጆችና የጋድ ልጆች የተቀመጡባትን ምድር ያጠፉ ዘንድ ወጥተው እንዲወጉአቸው አልተናገሩም።
የሮቤል ልጆችና የጋድ ልጆችም እግዚአብሔር አምላክ እንደ ሆነ ይህ በመካከላችን ምስክር ነው ሲሉ መሠዊያውን ምስክር ብለው ጠሩት።
የእስራኤል ልጆች ማኅበር ሁሉ በሴሎ ተሰበሰቡ በዚያም የመገናኛውን ድንኳን ተከሉ ምድሩም ጸጥ ብሎ ተገዛላቸው።
ከእስራኤልም ልጆች ርስት ያልተካፈሉ ሰባት ነገድ ቀርተው ነበር።
ኢያሱም የእስራኤልን ልጆች አላቸው የአባቶቻችሁ አምላክ እግዚአብሔር የሰጣችሁን ምድር ትወርሱ ዘንድ እስከ መቼ ለመግባት ቸል ትላላችሁ?
ከየነገዱ ሁሉ ሦስት ሦስት ሰዎች ምረጡ እኔም እልካቸዋለሁ ተነሥተውም አገሩን ይዞራሉ እንደ ርስታቸውም መጠን ይጽፉታል ወደ እኔም ይመለሳሉ።
በሰባትም ክፍል ይከፍሉታል ይሁዳ በደቡብ በኩል በዳርቻው ውስጥ ይቀመጣል የዮሴፍ ወገኖች በሰሜን በኩል በዳርቻው ውስጥ ይቀመጣሉ።
እናንተም ምድሩን በሰባት ክፍል ጻፉት የጻፋችሁትንም ወዲህ አምጡልኝ በአምላካችንም በእግዚአብሔር ፊት በዚህ ዕጣ አጣጥላችኋለሁ።
ነገር ግን የእግዚአብሔር ክህነት ርስታቸው ነውና ለሌዋውያን በመካከላችሁ እድል ፈንታ የላቸውም።
ጋድም ሮቤልም የምናሴም ነገድ እኩሌታ በዮርዳኖስ ማዶ በምሥራቅ በኩል የእግዚአብሔር ባሪያ ሙሴ የሰጣቸውን ርስታቸውን ተቀብለዋል።
ሰዎችም ተነሥተው ሄዱ ኢያሱም ምድሩን ሊጽፉ የሄዱትን ሂዱ ምድሩንም ዞራችሁ ጻፉት ወደ እኔም ተመለሱ።
በዚህም በሴሎ በእግዚአብሔር ፊት ዕጣ አጣጥላችኋለሁ ብሎ አዘዛቸው።
ሰዎቹም ሄደው ምድሩን ዞሩ እንደ ከተሞችም በሰባት ክፍል ከፈሉት በመጽሐፍም ጻፉት ኢያሱም ወደ ሰፈረበት ወደ ሴሎ ተመለሱ።
ኢያሱም በእግዚአብሔር ፊት በሴሎ ዕጣ አጣጣላቸው በዚያም ኢያሱ ለእስራኤል ልጆች እንደ ክፍሎቻቸው ምድሩን ከፈለ።
የብንያምም ልጆች ነገድ ዕጣ በየወገኖቻቸው ወጣ የዕጣቸውም ዳርቻ በይሁዳ ልጆችና በዮሴፍ ልጆች መካከል ወጣ።
በሰሜን በኩል ድንበራቸው ከዮርዳኖስ ጀመረ።
ድንበሩም ወደ ኢያሪኮ ወደ ሰሜን ወገን ወጣ ከዚያም በተራራማው አገር ወደ ምዕራብ ወጣ መውጫውም በቤትአዌን ምድረ በዳ ነበረ።
ድንበሩም ከዚያ በደቡብ በኩል ቤቴል ወደምትባል ወደ ሎዛ አለፈ።
ድንበሩም በታችኛው ቤትሖሮን በደቡብ በኩል ባለው ተራራ ወደ አጣሮትአዳር ወረደ።
ድንበሩም ወደ ምዕራብ ሄደ በቤትሖሮንም ፊት ለፊት ካለው ተራራ ወደ ደቡብ ዞረ።
መውጫውም ቂርያትይዓሪም በምትባል በይሁዳ ልጆች ከተማ በቂርያትበኣል ነበረ ይህ የምዕራቡ ዳርቻ ነበረ።
የደቡብም ዳርቻ ከቂርያትይዓሪም መጨረሻ ነበረ ድንበሩም በምዕራብ በኩል ወደ ነፍቶ ውኃ ምንጭ ወጣ።
ድንበሩም በሄኖም ልጅ ሸለቆ ፊት ለፊት ወዳለው ተራራ መጨረሻ ወረደ።
እርሱም በራፋይም ሸሰቆ በሰሜን በኩል ነውወደ ሄኖም ሸለቆ ወደ ኢያቡስ ዳር በደቡብ በኩል ወረደ ወደ ዓይንሮጌልም ወረደ።
ወደ ሰሜንም አለፈ በቤትሳሚስ ምንጭ ላይ ወጣ በአዱሚም ዐቀበት ፊት ለፊት ወዳለው ወደ ጌሊሎት ደረሰ ወደ ሮቤልም ልጅ ወደ ቦሀን ድንጋይ ወረደ።
በሰሜንም ወገን ወደ ዓረባ አጠገብ አለፈ ወደ ዓረባም ወረደ።
ድንበሩም ወደ ቤትሖግላ ወደ ሰሜን ወገን አለፈ መውጫውም በዮርዳኖስ መጨረሻ በደቡብ በኩል ባለው በጨው ባሕር ልሳን አጠገብ ነበረ ይህ የደቡቡ ዳርቻ ነበረ።
በምሥራቅም በኩል ድንበሩ ዮርዳኖስ ነበረ ይህ በዙርያቸው ዳርቻ በየወገኖቻቸው የብንያም ልጆች ርስት ነበረ።
የብንያምም ልጆች ነገድ ከተሞች በየወገኖቻቸው እነዚህ ነበሩ ኢያሪኮ ቤትሖግላ ዓመቀጺጽ።
ቤት ዓረባ ዘማራይም ቤቴል።
ኤኢንና ፋራ ኤፍራታ።
ቀራፋና ቄፍራ ሞኒና ጎባሕ ዐሥሩ አሥራ ሁለት ከተሞችና መንደሮቻቸው።
ገባኦንና ራማ።
መሴማ ቢሮንና ወሞቄ።
ቤራ ቃፈንና ቃና ሴሌቀንና ተርኤላ።
ኢየሩሳሌም የምትባል የኢያቡስ ከተማ ቂርያትጊብዓት አሥራ ሦስት ከተሞችና መንደሮቻቸው የብንያም ልጆች ርስት በየወገኖቻቸው ይህ ነበረ።
ሙሴም ለእስራኤል ልጆች እግዚአብሔር ሙሴን ያዘዘውን ሁሉ ነገራቸው።
ሙሴም ለእስራኤል ልጆች ነገዶች አለቆች እንዲህ ብሎ ተናገራቸው እግዚአብሔር ያዘዘው ነገር ይህ ነው።
ሰው ለእግዚአብሔር ስእለት ቢሳል ወይም ራሱ በመሐላ ቢያስር ቃሉን አይስበር ከአፉ እንደ ወጣው ሁሉ ያድርግ።
ሴትም ደግሞ ለእግዚአብሔር ስእለት ብትሳል እርስዋም በአባትዋ ቤት ሳለች በብላቴንነትዋ ጊዜ ራስዋን በመሐላ ብታስር።
አባትዋም ራስዋን ያሰረችበትን መሐላ ስእለትዋንም ቢሰማ አባትዋም ዝም ቢላት ስእለትዋ ሁሉ ይጸናል ራስዋንም ያሰረችበት መሐላ ሁሉ ይጸናል።
አባትዋ ግን በሰማበት ቀን ቢከለክላት ስእለትዋ ራስዋንም ያሰረችበት መሐላዋ አይጸኑም አባትዋ ከልክሎአታልና እግዚአብሔር ይቅር ይላታል።
በተሳለችም ጊዜ ራስዋንም በመሐላ ያሰረችበት ነገር ከአፍዋ በወጣ ጊዜ ባል ያገባች ብትሆን።
ባልዋም ቢሰማ በሰማበትም ቀን ዝም ቢላት ስእለትዋ ይጸናል ራስዋንም ያሰረችበት መሐላ ይጸናል።
ባልዋ ግን በሰማበት ቀን ቢከለክላት በእርስዋ ላይ ያለውን ስእለትዋን ራስዋንም በመሐላ ያሰረችበትን የአፍዋን ነገር ከንቱ ያደርገዋል እግዚአብሔርም ይቅር ይላታል።
ባልዋ የሞተባት ወይም የተፋታች ግን ስእለትዋ ራስዋንም ያሰረችበት መሐላ ይጸኑባታል።
ሴትም በባልዋ ቤት ሳለች ብትሳል ወይም ራስዋን በመሐላ ብታስር።
ባልዋም ሰምቶ ዝም ቢላት ባይከለክላትም ስእለትዋ ሁሉ ራስዋንም ያሰረችበት መሐላ ሁሉ ይጸናል።
ባልዋ ግን በሰማበት ቀን ከንቱ ቢያደርገው ስለ ስእለትዋ ወይም ራስዋን ስላሰረችበት መሐላ ከአፍዋ የወጣው ነገር አይጸናም ባልዋ ከንቱ አድርጎታል እግዚአብሔርም ይቅር ይላታል።
ስእለትዋን ሁሉ ነፍስዋንም የሚያዋርደውን መሐላ ሁሉ ባልዋ ያጸናዋል ባልዋም ከንቱ ያደርገዋል።
ባልዋ ግን በየዕለቱ ዝም ቢላት ስእለትዋን ሁሉ በእርስዋም ላይ ያለውን መሐላ ሁሉ አጽንቶታል በሰማበት ቀን ዝም ብሎአታልና አጽንቶታል።
ከሰማው በኋላ ግን ከንቱ ቢያደርገው ኃጢአትዋን ይሸከማል።
እርስዋ በብላቴንነትዋ ጊዜ በአባትዋ ቤት ሳለች በአባትና በልጂቱ መካከል ወይም በባልና በሚስት መካከል ይሆን ዘንድ እግዚአብሔር ሙሴን ያዘዘው ሥርዓት ይህ ነው።
ከዮሴፍ ልጆች ወገኖች የምናሴ ልጅ የማኪር ልጅ የገለዓድ ልጆች ወገን አለቆች ቀረቡ በሙሴና በእስራኤልም ልጆች አባቶች አለቆች ፊት ተናገሩ።
አሉም ምድሪቱን ለእስራኤል ልጆች ርስት አድርገህ በዕጣ ከፍለህ ትሰጣቸው ዘንድ እግዚአብሔር አንተን ጌታችንን አዘዘህ።
እግዚአብሔርም የወንድማችንን የሰለጰዓድን ርስት ለሴቶች ልጆቹ ትሰጥ ዘንድ አንተን ጌታችንን አዘዘ።
ከሌላም ከእስራኤል ልጆች ነገድ ባል ቢያገቡ ርስታቸው ከአባቶቻችን ርስት ይነቀላል እነርሱም ለሚሆኑበት ለሌላው ነገድ ርስት ይጨመራል።
እንደዚህም የርስታችን ዕጣ ይጐድላል።
ለእስራኤልም ልጆች ኢዮቤልዩ በመጣ ጊዜ ርስታቸው ለሚሆኑበት ነገድ ርስት ይጨመራል እንደዚህም ርስታቸው ከአባቶቻችን ነገድ ርስት ይጐድላል።
ሙሴም የእስራኤልን ልጆች እንደ እግዚአብሔር ቃል እንዲህ ብሎ አዘዛቸው የዮሴፍ ልጆች ነገድ በእውነት ተናገሩ።
እግዚአብሔር ስለ ሰለጰዓድ ሴቶች ልጆች ያዘዘው ነገር ይህ ነው የወደዱትን ያግቡ ነገር ግን ከአባታቸው ነገድ ብቻ ያግቡ።
እንደዚህም የእስራኤል ልጆች ርስት ከነገድ ወደ ነገድ ምንም አይተላለፍ ከእስራኤልም ልጆች እያንዳንዱ ወደ አባቶቹ ነገድ ርስት ይጠጋ።
ከእስራኤልም ልጆች እያንዳንዱ ሰው የአባቶቹን ርስት ይወርስ ዘንድ ከእስራኤል ልጆች ነገድ ሁሉ ርስት ያላት ሴት ልጅ ሁሉ ከአባትዋ ነገድ ባል ታግባ።
እንደዚህም ከአንድ ነገድ ወደ ሌላ ነገድ ምንም ርስት አይተላለፍ ከእስራኤልም ልጆች ነገድ እያንዳንዱ ወደ ርስቱ ይጠጋ።
የሰለጰዓድ ልጆች ማህለህ ቲርጻ ዔግላ ሚልካ ኑዓ ከአባታቸው ወንድሞች ልጆች ጋር ተጋቡ።
ከዮሴፍ ልጅ ከምናሴ ልጆች ወገኖች ባሎቻቸውን አገቡ ርስታቸውም በአባታቸው ነገድ ጸና።
እግዚአብሔር በሙሴ እጅ የእስራኤልን ልጆች በዮርዳኖስ አጠገብ በኢያሪኮ አንጻር በሞዓብ ሜዳ ያዘዛቸው ትእዛዝና ፍርድ እነዚህ ናቸው።
ሕዝቡም ክፉ ሆነው በእግዚአብሔር ላይ አጕረመረሙ እግዚአብሔርም ሰምቶ ተቈጣ የእግዚአብሔርም እሳት በመካከላቸው ነደደች የሰፈሩንም ዳር በላች።
ሕዝቡም ወደ ሙሴ ጮኹ ሙሴም ወደ እግዚአብሔር ጸለየ እሳቲቱም ጠፋች።
የእግዚአብሔርም እሳት በመካከላቸው ስለነደደች የዚያን ስፍራ ስም ተቤራ ብሎ ጠራው።
በመካከላቸውም የነበሩ ልዩ ልዩ ሕዝብ እጅግ ጐመጁ የእስራኤል ልጆች ደግሞ ያለቅሱ ነበር የምንበላውን ሥጋ ማን ይሰጠናል?
በግብፅ ያለ ዋጋ እንበላው የነበረውን ዓሣ ዱባውንም በጢኹንም ኩራቱንም ቀዩንም ሽንኩርት ነጩንም ሽንኩርት እናስባለን።
አሁን ግን ሰውነታችን ደረቀች ዓይናችንም ከዚህ መና በቀር ምንም አታይም አሉ።
መናውም እንደ ድንብላል ዘር ነበረ መልኩም ሙጫ ይመስል ነበር።
ሕዝቡም እየዞሩ ይለቅሙ ነበር በወፍጮም ይፈጩት ወይም በሙቀጫ ይወቅጡት በምንቸትም ይቀቅሉት ነበር እንጐቻም ያደርጉት ነበር።
ጣዕሙም በዘይት እንደ ተለወሰ እንጐቻ ነበረ።
ሌሊትም ጠል በሰፈሩ ላይ በወረደ ጊዜ መናው በላዩ ይወርድ ነበር።
ሙሴም ሕዝቡ በወገኖቻቸው ሰው ሁሉ በድንኳኑ ደጃፍ ሲያለቅሱ ሰማ የእግዚአብሔርም ቍጣ እጅግ ነደደ ሙሴም ተቈጣ።
ሙሴም እግዚአብሔርን አለው ለምን በባሪያህ ላይ ክፉ አደረግህ? ለምንስ በፊትህ ሞገስ አላገኘሁም? ለምንስ የዚህን ሕዝብ ሁሉ ሸክም በእኔ ላይ አደረግህ?
በውኑ ይህን ሕዝብ ሁሉ እኔ ፀነስሁትን? ወለድሁትንስ?
አንተ ለአባቶቻቸው ወደ ማልህላቸው ምድር አደርሳቸው ዘንድ ሞግዚት የሚጠባውን ልጅ እንድታቀፍ በብብትህ እቀፋቸው የምትለኝ።
በፊቴ ያለቅሳሉና የምንበላውን ሥጋ ስጠን ይላሉና ለዚህ ሕዝብ ሁሉ የምሰጠው ሥጋ ከወዴት እወስዳለሁ?
እጅግ ከብዶኛልና ይህን ሁሉ ሕዝብ ልሸከም አልችልም።
እንዲህስ ከምታደርግብኝ በፊትህ ሞገስ አግኝቼ እንደ ሆነ በእኔ ላይ የሚሆነውን መከራ እንዳላይ እባክህ ፈጽሞ ግደለኝ።
እግዚአብሔርም ሙሴን አለው ከእስራኤል ሽማግሌዎች በሕዝቡ ላይ ሽማግሌዎችና አለቆች ይሆኑ ዘንድ የምታውቃቸውን ሰባ ሰዎች ሰብስብልኝ።
ወደ መገናኛውም ድንኳን አምጣቸው በዚያም ከአንተ ጋር አቁማቸው።
እኔም እወርዳለሁ በዚያም እነጋገርሃለሁ በአንተ ካለውም መንፈስ ወስጄ በእነርሱ ላይ አደርገዋለሁ አንተም ብቻ እንዳትሸከም የሕዝቡን ሸክም ከአንተ ጋር ይሸከማሉ።
ሕዝቡንም በላቸው የምንበላውን ሥጋ ማን ይሰጠናል? በግብፅ ደኅና ነበረልን እያላችሁ ያለቀሳችሁት ወደ እግዚአብሔር ጆሮ ደርሶአልና ለነገ ተቀደሱ።
ሥጋንም ትበላላችሁ እግዚአብሔርም ሥጋን ይሰጣችኋል ትበሉማላችሁ።
አንድ ቀን ወይም ሁለት ቀን ወይም አምስት ቀን ወይም አሥር ቀን ወይም ሀያ ቀን አትበሉም።
ነገር ግን በመካከላችሁ ያለውን እግዚአብሔርን ንቃችኋልና በፊቱም ለምን ከግብፅ ወጣን? ብላችሁ።
አልቅሳችኋልና በአፍንጫችሁ እስኪወጣ እስኪሰለቻችሁም ድረስ ወር ሙሉ ትበሉታላችሁ።
ሙሴም እኔ በመካከላቸው ያለሁ ሕዝብ ስድስት መቶ ሺህ እግረኛ ናቸው አንተም ወር ሙሉ የሚበሉትን ሥጋ እኔ እሰጣቸዋለሁ አልህ።
እነርሱን የሚያጠግብ የበሬና የበግ መንጋ ይታረድን? ወይስ የባሕርን ዓሣ ሁሉ ያጠግባቸው ዘንድ ይሰበሰብላቸዋልን? አለ።
እግዚአብሔርም ሙሴን በውኑ የእግዚአብሔር እጅ አጭር ሆነ? አሁን ቃሌ ይፈጸም ወይስ አይፈጸም እንደ ሆነ አንተ ታያለህ አለው።
ሙሴም ወጣ የእግዚአብሔርንም ቃሎች ለሕዝቡ ነገረ ከሕዝቡ ሽማግሌዎችም ሰባውን ሰዎች ሰብስቦ በድንኳኑ ዙሪያ አቆማቸው።
እግዚአብሔር በደመናው ወረደ ተናገረውም በእርሱም ላይ ከነበረው መንፈስ ወስዶ በሰባው ሽማግሌዎች ላይ አደረገ።
መንፈሱም በላያቸው ባደረ ጊዜ ትንቢት ተናገሩ ከዚያ በኋል ግን አልተናገሩም።
ከእነርሱም ሁለት ሰዎች በሰፈር ቀርተው ነበር የአንዱም ስም ኤልዳድ የሁለተኛውም ሞዳድ ነበረ መንፈስም ወረደባቸው።
እነርሱም ከተጻፉት ጋር ነበሩ ወደ ድንኳኑ ግን አልወጡም ነበር በሰፈሩም ውስጥ ሳሉ ትንቢት ተናገሩ።
አንድ ጐበዝ ሰው እየሮጠ መጥቶ ኤልዳድና ሞዳድ በሰፈር ትንቢት ይናገራሉ ብሎ ለሙሴ ነገረው።
ከልጅነቱ ጀምሮ የሙሴ አገልጋይ የነበረው የነዌ ልጅ ኢያሱ ጌታዬ ሙሴ ሆይ ከልክላቸው አለው።
ሙሴም የእግዚአብሔር ሕዝብ ሁሉ ነቢያት ቢሆኑ እግዚአብሔርም በእነርሱ ላይ መንፈሱን ቢያወርድ አንተ ስለእኔ ትቀናለህን? አለው።
ሙሴም ከእስራኤል ሽማግሌዎች ጋር ወደ ሰፈር ተመለሰ።
ነፋስም ከእግዚአብሔር ዘንድ ወጣ ከባሕርም ድርጭቶችን አመጣ የአንድ ቀንም መንገድ ያህል በዚህ የአንድ ቀንም መንገድ ያህል በዚያ በሰፈሩ ላይ በተናቸው።
በዚያም በሰፈሩ ዙሪያ ከፍታው ከምድር ወደ ላይ ሁለት ክንድ ነበረ።
በዚያም ቀን ሁሉ በሌሊትም ሁሉ በነጋውም ሁሉ ሕዝቡ ተነሥተው ድርጭትን ሰበሰቡ።
ከሁሉ ጥቂት የሰበሰበ አሥር የቆሮስ መስፈሪያ የሚያህል ሰበሰበ በሰፈሩም ዙሪያ ሁሉ አሰጡት።
ሥጋውም ገና በጥርሳቸው መካከል ሳለ ሳያኝኩትም የእግዚአብሔር ቍጣ በሕዝቡ ላይ ነደደ እግዚአብሔርም ሕዝቡን በታላቅ መቅሠፍት እጅግ መታ።
የጐመጁ ሕዝብ በዚያ ተቀብረዋልና የዚያ ስፍራ ስም የምኞት መቃብር ተብሎ ተጠራ።
ሕዝቡም ከምኞት መቃብር ወደ ሐጼሮት ተጓዙ በሐጼሮትም ተቀመጡ።
እግዚአብሔርም ሙሴን እንዲህ ብሎ ተናገረው።
ለእስራኤል ልጆች እንዲህ ብለህ ንገራቸው ወደምሰጣችሁ ወደ መኖሪያችሁ ምድር በገባችሁ ጊዜ።
ወይም መሥዋዕት የሚሆን የእሳት ቍርባን ለእግዚአብሔር ብታቀርቡ።
ስእለታችሁን ልትፈጽሙ ወይም በፈቃዳችሁ ወይም በበዓላችሁ ለእግዚአብሔር ጣፋጭ ሽታ ታደርጉ ዘንድ ከበሬ ወይም ከበግ መንጋ የሚቃጠል መሥዋዕት።
ቍርባኑንለእግዚአብሔር የሚያቀርብ ከሚቃጠል መሥዋዕት ወይም ከሌላ መሥዋዕት ጋር ለእያንዳንዱ ጠቦት።
የኢን መስፈሪያ አራተኛ እጅ በሆነ ዘይት የተለወሰ ከመስፈሪያው ከአሥር እጅ አንድ እጅ የሆነ መልካም ዱቄት ለእህል ቍርባን።
የኢን መስፈሪያ አራተኛ እጅ የወይን ጠጅ ለመጠጥ ቍርባን ያዘጋጃል።
ለአንዱም አውራ በግ ለእግዚአብሔር ጣፋጭ ሽታ እንዲሆን የኢን መስፈሪያ ሢሶ በሆነ ዘይት።
የተለወሰ ከመስፈሪያው ከአሥር እጅ ሁለት እጅ መልካም ዱቄት ለእህል ቍርባን ታዘጋጃለህ።
የኢን መስፈሪያ ሢሶም የወይን ጠጅ ለመጠጥ ቍርባን ታቀርባለህ።
ለሚቃጠልም መሥዋዕት ወይም ለሌላ መሥዋዕት ወይም ስእለትን ለመፈጸም ወይም ለደኅንነት መሥዋዕት ወይፈንን ለእግዚአብሔር ብታዘጋጅ።
ከወይፈኑ ጋር የኢን መስፈሪያ ግማሽ በሆነ ዘይት የተለወሰ ከመስፈሪያው ከአሥር እጅ ሦስት እጅ መልካም ዱቄት ለእህል ቍርባን ታቀርባለህ።
ለእግዚአብሔር ጣፋጭ ሽታ እንዲሆን በእሳት ለተደረገ ቍርባን የኢን መስፈሪያ ግማሽ የወይን ጠጅ ለመጠጥ ቍርባን ታቀርባለ።
እንዲሁ ለእያንዳንዱ ወይፈን ወይም ለእያንዳንዱ አውራ በግ ወይም ለእያንዳንዱ ተባት የበግ ወይም የፍየል ጠቦት ይደረጋል።
እንዳዘጋጃችሁት ቍጥር እንዲሁ እንደ ቍጥራቸው ለእያንዳንዱ ታደርጋላችሁ።
የአገር ልጅ ሁሉ ለእግዚአብሔር ጣፋጭ ሽታ እንዲሆን ቍርባን በእሳት ባቀረበ ጊዜ እንዲሁ ያደርጋል።
መጻተኛም ከእናንተ ጋር ቢቀመጥ ወይም በትውልዳችሁ መካከል ማንም ሰው ቢኖር።
ለእግዚአብሔር ጣፋጭ ሽታ እንዲሆን ቍርባን በእሳት ቢያቀርብ እናንተ የምታደርጉትን እርሱ እንዲሁ ያደርጋል።
ለእናንተ በጉባኤው ላላችሁ በእናንተም መካከል ለሚቀመጥ መጻተኛ አንድ ሥርዓት ይሆናል ለልጅ ልጃችሁም የዘላለም ሥርዓት ይሆናል።
እናንተ እንደ ሆናችሁ እንዲሁ በእግዚአብሔር ፊት መጻተኛ ይሆናል።
ለእናንተና ከእናንተ ጋር ለሚቀመጥ መጻተኛ አንድ ሕግና አንድ ፍርድ ይሆናል።
ለእስራኤል ልጆች እንዲህ ብለህ ንገራቸው ወደማመጣችሁ ምድር በገባችሁ ጊዜ።
እናንተ የምድሪቱን እንጀራ በበላችሁ ጊዜ ለእግዚአብሔር የማንሣት ቍርባን ታደርጋላችሁ።
መጀመሪያ ከምታደርጉት ሊጥ አንድ እንጐቻ ለማንሣት ቍርባን ታቀርባላችሁ ከአውድማም እንደምታነሡት ቍርባን እንዲሁ ታነሣላችሁ።
መጀመሪያ ከምታደርጉት ሊጥ የማንሣት ቍርባን እስከ ልጅ ልጃችሁ ለእግዚአብሔር ትሰጣላችሁ።
ብትስቱም እግዚአብሔርም ለሙሴ ያዘዛቸውን እነዚህን ትእዛዛት ሁሉ ባታደርጉ።
እግዚአብሔር ካዘዘበት ከፊተኛው ቀን ጀምሮ ወደ ፊትም እስከ ልጅ ልጃችሁ እግዚአብሔር በሙሴ እጅ ያዘዛችሁን ሁሉ ባታደርጉ።
ማኅበሩ ሳያውቁ በስሕተት ቢደረግ ማኅበሩ ሁሉ ለሚቃጠል መሥዋዕት ከእህሉ ቍርባንና ከመጠጡ ቍርባን ጋር እንደ ሕጉ።
ለእግዚአብሔር ጣፋጭ ሽታ እንዲሆን አንድ ወይፈን ለኃጢአትም መሥዋዕት አንድ አውራ ፍየል ያቀርባሉ።
ካህኑም ለእስራኤል ልጆች ማኅበር ሁሉ ያስተሰርይላቸዋል ስሕተትም ነበረና ይሰረይላቸዋል።
ስለ ስሕተታቸውም ለእግዚአብሔር ቍርባናቸውን በእሳት አቅርበዋል ለእግዚአብሔርም የኃጢአታቸውን መሥዋዕት አቅርበዋል።
በሕዝቡም ሁሉ ዘንድ ያለ እውቀት ተደርጎአልና ለእስራኤል ልጆች ማኅበር ሁሉ በመካከላቸውም ለሚኖሩት መጻተኞች ስርየት ይደረግላቸዋል።
አንድ ሰው ሳያውቅ ኃጢአት ቢሠራ ለኃጢአት መሥዋዕት አንዲት የአንድ ዓመት እንስት ፍየል ያቀርባል።
ኃጢአት ሠርቶ ሳያውቅ ለሳተ ለዚያ ሰው ካህኑ ያስተሰርይለታል በእግዚአብሔር ፊት ያስተሰርይለታል ይሰረይለትማል።
ትውልዱ በእስራኤል ልጆች መካከል ቢሆን ወይም በመካከላቸው የሚቀመጥ መጻተኛ ቢሆን ሳያውቅ ኃጢአትን ለሚሠራ ሁሉ ሕጉ አንድ ይሆንለታል።
የአገር ልጅ ቢሆን ወይም መጻተኛ ቢሆን አንዳች በትዕቢት የሚያደርግ ሰው እግዚአብሔርን ሰድቦአል።
ያም ሰው ከሕዝቡ መካከል ተለይቶ ይጠፋል።
የእግዚአብሔርን ቃል ስለ ናቀ ትእዛዙንም ስለ ሰበረ ያ ሰው ፈጽሞ ይጥፋ ኃጢአቱ በራሱ ላይ ነው።
የእስራኤልም ልጆች በምድረ በዳ ሳሉ አንድ ሰው በሰንበት ቀን እንጨት ሲለቅም አገኙ።
እንጨትም ሲለቅም ያገኙት ሰዎች ወደ ሙሴና ወደ አሮን ወደ ማኅበሩም ሁሉ አመጡት።
ያደርጉበትም ዘንድ የሚገባው አልተገለጠምና በግዞት አስቀመጡት።
እግዚአብሔርም ሙሴን ሰውየው ፈጽሞ ይገደል ከሰፈሩ ውጭ ማኅበሩ ሁሉ በድንጋይ ይውገሩት አለው።
ማኅበሩም ሁሉ ከሰፈሩ ወደ ውጭ አወጡት እግዚአብሔርም ሙሴን እንዳዘዘው እስኪሞት ድረስ በድንጋይ ወገሩት።
ለእስራኤል ልጆች እንዲህ በላቸው እነርሱም ትውልዶቻቸውም በልብሳቸው ጫፍ ዘርፍ ያደርጉ ዘንድ በዘርፉም ሁሉ ላይ ሰማያዊ ፈትል ያደርጉ ዘንድ እዘዛቸው።
የእግዚአብሔርንም ትእዛዝ ሁሉ ታስቡና ታደርጉ ዘንድ።
እርስዋን በመከተል ያመነዘራችሁባትን የልባችሁንና የዓይኖቻችሁን ፈቃድ እንዳትከተሉ።
ትእዛዜን ሁሉ ታስቡና ታደርጉ ዘንድ ለአምላካችሁም ቅዱሳን ትሆኑ ዘንድ ዘርፉ በልብሳችሁ ላይ እንዲታይ ይሁን።
እኔ እግዚአብሔር አምላካችሁ ነኝ አምላክ እሆናችሁ ዘንድ ከግብፅ ምድር ያወጣኋችሁ እኔ እግዚአብሔር አምላካችሁ ነኝ።
የእስራኤልም ልጆች ማኅበር ሁሉ በመጀመሪያው ወር ወደ ጺን ምድረ በዳ መጡ ሕዝቡም በቃዴስ ተቀመጡ ማርያምም በዚያ ሞተች በዚያም ተቀበረች።
ለማኅበሩም ውኃ አልነበረም በሙሴና በአሮንም ላይ ተሰበሰቡ።
ሕዝቡም ሙሴን ተጣሉት እንዲህም ብለው ተናገሩት ወንድሞቻችን በእግዚአብሔር ፊት በሞቱ ጊዜ እኛም ምነው በሞትን ኖሮ!
እኛ ከብቶቻችንም በዚያ እንሞት ዘንድ የእግዚአብሔርን ጉባኤ ወደዚህ ምድረ በዳ ለምን አመጣችሁ?
ወደዚህ ክፉ ስፍራ ታመጡን ዘንድ ከግብፅ ለምን አወጣችሁን? ዘርና በለስ ወይንም ሮማንም የሌለበት ስፍራ ነው።
የሚጠጣም ውኃ የለበትም።
ሙሴና አሮንም ከጉባኤው ፊት ወደ መገናኛው ድንኳን ደጃፍ ሂደው በግምባራቸው ወደቁ የእግዚአብሔርም ክብር ተገለጠላቸው።
በትርህን ውሰድ አንተና ወንድምህ አሮን ማኅበሩን ሰብስቡ ድንጋዩም ውኃን እንዲሰጥ እነርሱ ሲያዩ ተናገሩት።
ከድንጋዩም ውኃ ታወጣላቸዋለህ እንዲሁም ማኅበሩን ከብቶቻቸውንም ታጠጣላቸዋለህ።
ሙሴም እንደ ታዘዘ በትሩን ከእግዚአብሔር ፊት ወሰደ።
ሙሴና አሮንም ጉባኤውን በድንጋዩ ፊት ሰብስበው እናንተ ዓመፀኞች እንግዲህ ስሙ በውኑ ከዚህ ድንጋይ ውኃን እናወጣላችኋለን? አላቸው።
ሙሴም እጁን ዘርግቶ ድንጋዩን ሁለት ጊዜ በበትሩ መታው ብዙም ውኃ ወጣ ማኅበሩም ከብቶቻቸውም ጠጡ።
እግዚአብሔርም ሙሴንና አሮንን በእስራኤል ልጆች ፊት ትቀድሱኝ ዘንድ በእኔ አላመናችሁምና።
ስለዚህ ወደ ሰጠኋቸው ምድር ይህን ጉባኤ ይዛችሁ አትገቡም አላቸው።
የእስራኤል ልጆች በእግዚአብሔር ላይ ጠብ ያደረጉበት እርሱም ቅዱስ መሆኑን የገለጠበት ይህ የመሪባ ውኃ ነው።
ሙሴም ከቃዴስ ወደ ኤዶምያስ ንጉሥ መልእክተኞችን እንዲህ ብሎ ላከ ወንድምህ እስራኤል እንዲህ ይላል ያገኘንን መከራ ሁሉ አንተ ታውቃለህ።
አባቶቻችን ወደ ግብፅ ወረዱ በግብፅም እጅግ ዘመን ተቀመጥን ግብፃውያንም እኛንና አባቶቻችንን በደሉ።
ወደ እግዚአብሔርም በጮኽን ጊዜ ድምፃችንን ሰማ መልአክንም ሰድዶ ከግብፅ አወጣን እነሆም በምድርህ ዳርቻ ባለችው ከተማ በቃዴስ ተቀምጠናል።
እባክህ በምድርህ ላይ እንለፍ ወደ እርሻም ወደ ወይንም አንገባም ከጕድጓዶችም ውኃን አንጠጣም።
በንጉሡ ጐዳና እንሄዳለን ዳርቻህንም እስክናልፍ ድረስ ወደ ቀኝም ወደ ግራም አንልም።
ኤዶምያስም በሰይፍ እንዳልገጥምህ በምድሬ ላይ አታልፍም አለው።
የእስራኤልም ልጆች በጐዳናው እንሄዳለን አሏቸው።
እኔም ከብቶቼም ከውኃህ ብንጠጣ ዋጋውን እንከፍላለን ሌላም ምንም አናደርግም ብቻ በእግራችን እንለፍ አሉት።
እርሱም አታልፍም አለ ኤዶምያስም በብዙ ሕዝብና በጽኑ እጅ ሊገጥመው ወጣ።
ኤዶምያስም እስራኤል በዳርቻው እንዳያልፍ ከለከለ ስለዚህ እስራኤል ከእርሱ ተመለሰ።
ከቃዴስም ተጓዙ የእስራኤልም ልጆች ማኅበር ሁሉ ወደ ሖር ተራራ መጡ።
እግዚአብሔርም ሙሴንና አሮንን በኤዶምያስ ምድር ዳርቻ ባለው በሖር ተራራ እንዲህ ብሎ ተናገራቸው።
አሮን ወደ ወገኑ ይከማች በመሪባ ውኃ ዘንድ በቃሌ ላይ ስለ ዐመፃችሁ ለእስራኤል ልጆች ወደ ሰጠኋት ምድር አይገባም።
አሮንና ልጁን አልዓዛርን ይዘህ ወደ ሖር ተራራ ላይ አምጣቸው።
ከአሮንም ልብሱን አውጣ ልጁንም አልዓዛርን አልብሰው አሮንም ወደ ወገኑ ይከማች በዚያም ይሙት።
ሙሴም እግዚአብሔር እንዳዘዘ አደረገ ማኅበሩም ሁሉ እያዩ ወደ ሖር ተራራ ወጡ።
ሙሴም የአሮንን ልብስ አወጣ ልጁንም አልዓዛርን አለበሰው አሮንም በዚያ በተራራው ራስ ላይ ሞተ ሙሴና አልዓዛርም ከተራራው ወረዱ።
ማኅበሩም ሁሉ አሮን እንደ ሞተ ባዩ ጊዜ የእስራኤል ቤት ሁሉ ለአሮን ሠላሳ ቀን አለቀሱ።
እግዚአብሔርም ሙሴንና አሮንን እንዲህ ብሎ ተናገራቸው።
ከሌዊ ልጆች መካከል በየወገናቸው በየአባቶቻቸው ቤቶች የቀዓትን ልጆች ድምር ውሰድ።
ከሠላሳ ዓመት ጀምሮ እስከ አምሳ ዓመት ድረስ በመገናኛው ድንኳን ይሠሩ ዘንድ ለአገልግሎት የሚገቡበትን ሁሉ ትደምራለህ።
በመገናኛው ድንኳን በንዋየ ቅድሳቱ ዘንድ የቀዓት ልጆች ሥራ ይህ ነው።
ከሰፈሩ በተነሡ ጊዜ አሮንና ልጆቹ ገብተው የሚሸፍነውን መጋረጃ ያውርዱ የምስክሩንም ታቦት ይጠቅልሉበት።
በላዩም የአቆስጣውን ቁርበት መሸፈኛ ያድርጉበት ከእርሱም በላይ ሁለንተናው ሰማያዊ የሆነ መጐናጸፊያ ይዘርጉበት መሎጊያዎቹንም ያግቡ።
በገጽ ኅብስት ገበታ ላይ ሰማያዊውን መጐናጸፊያ ይዘርጉበት በእርሱም ላይ።
ወጭቶቹን ጭልፋዎቹንም ጽዋዎቹንም ለማፍሰስም መቅጃዎቹን ያድርጉ ሁልጊዜም የሚኖር እንጀራ በእርሱ ላይ ይሁን።
በእነርሱም ላይ ቀይ መጐናጸፊያ ይዘርጉ በአቆስጣውም ቁርበት መሸፈኛ ይሸፍኑት መሎጊያዎቹንም ያግቡ።
ሰማያዊውንም መጐናጸፊያ ይውሰዱ የሚያበራውንም መቅረዝ ቀንዲሎቹንም መኰስተሪያዎቹንም የኩስታሪ ማድረጊያዎቹንም እርሱንም ለማገልገል የዘይቱን ዕቃዎች ሁሉ ይሸፍኑ።
እርሱንና ዕቃዎቹን ሁሉ በአቆስጣ ቁርበት መሸፈኛ ውስጥ ያድርጉ በመሸከሚያውም ላይ ያድርጉት።
በወርቁም መሠዊያ ላይ ሰማያዊውን መጐናጸፊያ ይዘርጉበት በአቆስጣም ቁርበት መሸፈኛ ይሸፍኑት መሎጊያዎቹንም ያግቡ።
በመቅደስም ውስጥ የሚያገልግሉበትን የማገልገያውን ዕቃ ሁሉ ይውሰዱ በሰማያዊውም መጐናጸፊያ ውስጥ ያስቀምጡት።
በአቆስጣም ቁርበት መሸፈኛ ይሸፍኑት በመሸከሚያውም ላይ ያድርጉት።
አመዱንም ከመሠዊያው ላይ ያስወግዱ ሐምራዊውንም መጐናጸፊያ ይዘርጉበት።
የሚያገለግሉበትን ዕቃውን ሁሉም ማንደጃዎቹን ሜንጦቹንም መጫሪያዎቹንም ድስቶቹንም።
የመሠዊያውን ዕቃ ሁሉ ያስቀምጡበት በእርሱም የአቆስጣን ቁርበት መሸፈኛ ይዘርጉ መሎጊያዎቹንም ያግቡ።
ከሰፈሩም ሲነሡ አሮንና ልጆቹ መቅደሱንና የመቅደሱን ዕቃ ሁሉ ከሸፈኑ በኋላ።
በዚያን ጊዜ የቀዓት ልጆች ሊሸከሙት ይመጣሉ እንዳይሞቱ ግን ንዋየ ቅድሳቱን አይንኩ በመገናኛው ድንኳን ዘንድ የቀዓት ልጆች ሸክም ይህ ነው።
የካህኑም የአሮን ልጅ አልዓዛር በመብራቱ ዘይት በጣፋጩም ዕጣን ላይ ሁልጊዜም በሚቀርበው በእህሉ ቍርባንና በቅባቱ ዘይት ላይ ይሾም ማደሪያውን ሁሉ።
በእርሱም ውስጥ ያለውን ሁሉ መቅደሱንና ዕቃውን ይጠብቃል።
እግዚአብሔር ሙሴንና አሮንን እንዲህ ብሎ ተናገራቸው።
የቀዓትን ወገኖች ነገድ ከሌዋውያን መካከል አታጥፉአቸው።
ነገር ግን ወደ ቅድስተ ቅዱሳን በቀረቡ ጊዜ በሕይወት ይኖሩ ዘንድ እንጂ እንዳይሞቱ እንዲሁ አድርጉላቸው አሮንና ልጆቹ ይግቡ ለሰውም ሁሉ ሥራውንና ሸክሙን ይዘዙ።
ነገር ግን እንዳይሞቱ ንዋየ ቅድሳቱን ለድንገት እንኳ ለማየት አይግቡ።
የጌድሶንን ልጆች ድምር ደግሞ በየአባቶቻቸው ቤቶች በየወገኖቻቸውም ውሰድ።
የመገናኛውን ድንኳን ሥራ ይሠሩ ዘንድ ለአገልግሎት የሚገቡትን ሁሉ ከሠላሳ ዓመት ጀምሮ እስከ አምሳ ዓመት ድረስ ቍጠራቸው።
የጌድሶናውያን ወገኖች ሥራ በማገልገልና በመሸከም ይህ ነው።
የማደሪያውን መጋረጆች የመገናኛውንም ድንኳን መደረቢያውን በላዩም ያለውን የአቆስጣውን ቁርበት መደረቢያ የመገናኛውንም ድንኳን ደጃፍ መጋረጃ።
በማደሪያውና በመሠዊያው ዙሪያ ያለውን የአደባባዩን መጋረጃ የአደባባዩንም ደጃፍ መጋረጃ አውታሮቻቸውንም ለማገልገልም የሚሠሩበትን ዕቃ ሁሉ ይሸከሙ በዚህ ያገልግሉ።
የጌድሶናውያን አገልግሎት ሁሉ ሸክማቸውም ሁሉ ሥራቸውም ሁሉ በአሮንና በልጆቹ ትእዛዝ ይሁን የሚደርስባቸውንም ሸክም ሁሉ ትነግሩአቸዋላችሁ።
የጌድሶናውያን ወገኖች አገልግሎት በመገናኛው ድንኳን ዘንድ ይህ ነው ከካህኑ ከአሮን ልጅ ከኢታምር እጅ በታች ይሆናሉ።
የሜራሪንም ልጆች በየወገናቸው በየአባቶቻቸውም ቤቶች ቍጠራቸው።
የመገናኛውን ድንኳን ሥራ ይሠሩ ዘንድ ለአገልግሎት የሚገቡትን ሁሉ ከሠላሳ ዓመት ጀምሮ እስከ አምሳ ዓመት ድረስ ቍጠራቸው።
በመገናኛው ድንኳን ዘንድ ባለው አገልግሎታቸው ሁሉ የማደሪያው ሳንቆች መወርወሪያዎቹም ተራዳዎቹም እግሮቹም።
በዙሪያውም የሚቆሙት የአደባባዩ ምሰሶች እግሮቹም ካስማዎቹም አውታሮቹም ዕቃዎቹና ማገልገያዎቹ ሸክማቸው ነው።
የሚጠብቁትንም የሸክማቸውን ዕቃ ሁሉ በስማቸው ቍጠሩ።
የሜራሪ ልጆች ወገኖች አገልግሎት በመገናኛው ድንኳን ዘንድ ከካህኑ ክአሮን ልጅ ከኢታምር እጅ በታች በየአገልግሎታቸው ሁሉ ይህ ነው።
ሙሴና አሮንም የሕቡም አለቆች የቀዓትን ልጆች በየወገናቸው በየአባቶቻቸውም ቤቶች ቈጠሩአቸው።
በመገናኛው ድንኳን ውስጥ ይሠሩ ዘንድ ወደ አገግሎት የገቡትን ሁሉ ከሠላሳ ዓመት ጀምሮ እስከ አምሳ ዓመት ድረስ ያሉትን ቈጠሩአቸው።
በየወገናቸውም ከእነርሱ የተቈጠሩት ሁለት ሺህ ሰባት መቶ አምሳ ነበሩ።
እግዚአብሔር በሙሴ እጅ እንዳዘዘ በመገናኛው ድንኳን ውስጥ ያገለገሉት ሁሉ ከቀዓታውያን ወገኖች የተቈጠሩት ሙሴና አሮን የቈጠሩአቸው እነዚህ ናቸው።
በየወገናቸውም በየአባቶቻቸውም ቤቶች የተቈጠሩት የጌድሶን ልጆች።
በመገናኛው ድንኳን ውስጥ ይሠሩ ዘንድ ለአገልግሎት የገቡት ከሠላሳ ዓመት ጀምሮ እስከ አምሳ ዓመት ድረስ ያሉት።
በየወገናቸውም በየአባቶቻቸውም ቤቶች የተቈጠሩት ሁለት ሺህ ስድስት መቶ ሠላሳ ነበሩ።
እግዚአብሔር በሙሴ እጅ እንዳዘዘ በመገናኛው ድንኳን ውስጥ ያገለገሉት ሁሉ ከጌድሶን ልጆች ወገኖች የተቈጠሩት ሙሴና አሮን የቈጠሩአቸው እነዚህ ናቸው።
በየወገናቸውም በየአባቶቻቸውም ቤቶች ከሜራሪ ልጆች ወገኖች የተቈጠሩት።
በመገናኛው ድንኳን ውስጥ ወደ አገልግሎት የገቡት ሁሉ ከሠላሳ ዓመት ጀምሮ እስከ አምሳ ዓመት ድረስ ያሉት።
በየወገናቸው የተቈጠሩት ሦስት ሺህ ሁለት መቶ ነበሩ።
እግዚአብሔር በሙሴ እጅ እንዳዘዘ ከሜራሪ ልጆች ወገኖች የተቈጠሩት ሙሴና አሮን የቈጠሩአቸው እነዚህ ናቸው።
በየወገናቸውና በየአባቶቻቸው ቤቶች ከሌዋውያን የተቈጠሩት ሁሉ ሙሴና አሮን የእስራኤልም አለቆች የቈጠሩአቸው።
በመገናኛው ድንኳን ውስጥ ሥራውን ለመሥራትና ዕቃውን ለመሸከም የገቡት ሁሉ ከሠላሳ ዓመት ጀምሮ እስከ አምሳ ዓመት ድረስ ያሉት።
ከእነርሱ የተቈጠሩት ስምንት ሺህ እምስት መቶ ሰማንያ ነበሩ።
እንደ እግዚአብሔር ትእዛዝ እያንዳንዳቸው በየአገልግሎታቸውና በየሸክማቸው በሙሴ እጅ ተቈጠሩ እግዚአብሔር ሙሴን እንዳዘዘ እንዲሁ በእርሱ ተቈጠሩ።
ከዮሴፍ ልጅ ከምናሴ ወገኖች የምናሴ ልጅ የማኪር ልጅ የገለዓድ ልጅ የኦፌር ልጅ የሰለጰዓድ ሴቶች ልጆች ቀረቡ።
ሴቶች ልጆች ስም ማህለህ ኑዓ ዔግላ ሚልካ ቲርጻ ነበረ።
በመገናኛውም ድንኳን ደጃፍ አጠገብ በሙሴና በካህኑ በአልዓዛር በአለቆቹም በማኅበሩም ሁሉ ፊት ቆመው።
አባታችን በምድረ በዳ ሞተ በራሱ ኃጢአት ሞተ እንጂ ከቆሬ ጋር በእግዚአብሔር ላይ በተሰበሰቡ ወገን መካከል አልነበረም ወንዶችም ልጆች አልነበሩትም።
ወንድ ልጅስ ባይኖረው የአባታችን ስም ከወገኑ መካከል ለምን ይጠፋል? በአባታችን ወንድሞች መካከል ርስትን ስጠን አሉ።
ሙሴም ነገራቸውን በእግዚአብሔር ፊት አቀረበ።
የሰለጰዓድ ልጆች እውነት ተናግረዋል በአባታቸው ወንድሞች መካከል የርስት ድርሻ ስጣቸው የአባታቸውን ርስት ለእነርሱ አሳልፈህ ስጥ።
ለእስራኤልም ልጆች እንዲህ ብለህ ንገራቸው ሰው ቢሞት ወንድ ልጅም ባይኖረው ርስቱ ለሴት ልጁ ይለፍ።
ሴት ልጅም ባትኖረው ርስቱን ለወንድሞቹ ስጡ።
ወንድሞችም ባይኖሩት ርስቱን ለአባቱ ወንድሞች ስጡ።
የአባቱም ወንድሞች ባይኖሩት ከወገኑ ለቀረበ ዘመድ ርስቱን ስጡ እርሱም ይውረሰው እግዚአብሔርም ሙሴን እንዳዘዘ ለእስራኤል ልጆች ሥርዓትና ፍርድ ይሁን።
እግዚአብሔርም ሙሴን አለው ወደዚህ ወደ ዓባሪም ተራራ ውጣ ለእስራኤልም ልጆች የሰጠኋትን ምድር እይ።
ባየሃትም ጊዜ ወንድምህ አሮን እንደ ተከማቸ አንተ ደግሞ ወደ ወገንህ ትከማቻለህ።
እናንተ በጺን ምድረ በዳ በማኅበሩ ጠብ በቃሌ ላይ ዐምፃችኋልና በእነርሱም ፊት በውኃው ዘንድ አልቀደሳችሁኝምና ይህም በጺን ምድረ በዳ በቃዴስ ያለው የመሪባ ውኃ ነው።
ሙሴም እግዚአብሔርን እንዲህ ብሎ ተናገረው።
የእግዚአብሔር ማኅበር እረኛ እንደሌለው መንጋ እንዳይሆን ሰው የሥጋ ሁሉ መንፈስ አምላክ።
በፊታቸው የሚወጣውን በፊታቸውም የሚገባውን የሚያስወጣቸውንም የሚያስገባቸውንም እግዚአብሔር በማኅበሩ ላይ ይሹመው።
እግዚአብሔርም ሙሴን አለው መንፈስ ያለበትን ሰው የነዌን ልጅ ኢያሱን ወስደህ እጅህን በላዩ ጫንበት።
በካህኑ በአልዓዛርና በማኅበሩ ሁሉ ፊት አቁመው እነርሱም እያዩ እዘዘው።
የእስራኤልም ልጆች ማኅበር ሁሉ እንዲታዘዙት ከክብርህ አኑርበት።
በካህኑም በአልዓዛር ፊት ይቁም እርሱም በእግዚአብሔር ፊት በኡሪም ፍርድ ይጠይቅለት።
እርሱ ከእርሱም ጋር የእስራኤል ልጆች ማኅበር ሁሉ በቃሉ ይውጡ በቃሉም ይግቡ።
ሙሴም እግዚአብሔር እንዳዘዘው አደረገ ኢያሱንም ወስዶ በካህኑ በአልዓዛርና በማኅበሩ ሁሉ ፊት አቆመው።
እግዚአብሔርም በሙሴ እንደ ተናገረ እጁን በላዩ ጫነበት አዘዘውም።
የእስራኤልን ልጆች እንዲህ ብለህ እዘዛቸው ወደ ከነዓን ምድር በገባችሁ ጊዜ ርስት ትሆናችሁ ዘንድ በዕጣ የምትደርሳችሁ ምድር በዳርቻዋ ያለች የከነዓን ምድር።
ይህች ናት የደቡቡ ወገን ከጺን ምድረ በዳ በኤዶምያስ በኩል ይሆናል የደቡቡም ዳርቻ ከጨው ባሕር ዳር በምሥራቅ በኩል ይጀምራል።
ዳርቻችሁም በአቅረቢም ዐቀበት በደቡብ በኩል ይዞራል ወደ ጺንም ያልፋል መውጫውም በቃዴስ በርኔ በደቡብ በኩል ይሆናል ወደ ሐጸርአዳር ይሄዳል ወደ ዓጽሞንም ያልፋል።
ዳርቻውም ከዓጽሞን ወደ ግብፅ ወንዝ ይዞራል መውጫውም በባሕሩ በኩል ይሆናል።
ለምዕራብም ዳርቻ ታላቁ ባሕር ዳርቻችሁ ይሆናል ይህ የምዕራብ ዳርቻችሁ ይሆናል።
የሰሜንም ዳርቻችሁ ይህ ይሆናል ከታላቁ ባሕር ወደ ሖር ተራራ ምልክት ታመለክታላችሁ።
ከሖርም ተራራ ወደ ሐማት መግቢያ ምልክት ታመለክታላችሁ የዳርቻውም መውጫ በጽዳድ ይሆናል።
ዳርቻውም ወደ ዚፍሮን ያልፋል እስከ ሐጸርዔናንም ድረስ ይወጣል ይህ የሰሜን ዳርቻችሁ ይሆናል።
የምሥራቁንም ዳርቻችሁን ከሐጸርዔናን ወደ ሴፋማ ምልክት ታመለክታላችሁ።
ዳርቻውም ከሴፋማ በዓይን ምሥራቅ ወዳለው ወደ ሪብላ ይወርዳል እስከ ኪኔሬት የባሕር ወሽመጥ በምሥራቅ በኩል ይደርሳል።
ዳርቻውም ወደ ዮርዳኖስ ይወርዳል መውጫውም በጨው ባሕር ይሆናል ምድራችሁ እንደ ዳርቻዋ በዙሪያዋ ይህች ናት።
ሙሴም የእስራኤልን ልጆች እንዲህ ብሎ አዘዛቸው እግዚአብሔር ለዘጠኝ ነገድ ተኩል ይሰጡአቸው ዘንድ ያዘዘ በዕጣ የምትወርሱአት ምድር ይህች ናት።
የሮቤልም ልጆች ነገድ በየአባቶቻቸው ቤት የጋድም ልጆች ነገድ በየአባቶቻቸው ቤት የምናሴም ነገድ እኩሌታ ርስታቸውን ወርሰዋል።
እነዚህ ሁለቱ ነገድና የአንዱ ነገድ እኩሌታ ርስታቸውን በዮርዳኖስ ማዶ በኢያሪኮ አንጻር በምሥራቅ በኩል ወረሱ።
ምድሪቱን ርስት አድርገው የሚከፍሉላችሁ ሰዎች ስማቸው ይህ ነው ካህኑ አልዓዛርና የነዌ ልጅ ኢያሱ።
ምድሪቱንም ርስት አድርገው ይከፍሉ ዘንድ ከየነገዱ አንድ አንድ አለቃ ትወስዳላችሁ።
የሰዎቹም ስም ይህ ነው ከይሁዳ ነገድ የዮፎኒ ልጅ ካሌብ።
ከስምዖን ልጆች ነገድ የዓሚሁድ ልጅ ሰላሚኤል።
ከብንያም ነገድ የኪስሎን ልጅ ኤልዳድ።
ከዳን ልጆች ንገድ አንድ አለቃ የዮግሊ ልጅ ቡቂ።
ከዮሴፍም ልጆች ከምናሴ ልጆች ነገድ አንድ አለቃ የሱፊድ ልጅ አኒኤል።
ከኤፍሬም ልጆች ነገድ አንድ አለቃ የሺፍጣን ልጅ ቀሙኤል።
ከዛብሎን ልጆች ነገድ አንድ አለቃ የፈርናክ ልጅ ኤሊሳፈን።
ከይሳኮር ልጆች ነገድ አንድ አለቃ የሖዛ ልጅ ፈልጢኤል።
ከአሴር ልጆች ነገድ አንድ አለቃ የሴሌሚ ልጅ አሒሁድ።
ከንፍታሌም ልጆች ነገድ አንድ አለቃ የዓሚሁድ ልጅ ፈዳሄል።
እግዚአብሔር በከነዓን ምድር ለእስራኤል ልጆች ርስታቸውን ይከፍሉ ዘንድ ያዘዛቸው እነዚህ ናቸው።
እግዚአብሔርም በሲና ተራራ ላይ ሙሴን በተናገረበት ቀን የአሮንና የሙሴ ትውልድ ይህ ነበረ።
የአሮን ልጆች ስም ይህ ነው በኵሩ ናዳብ አብዩድ አልዓዛር ኢታምር።
የተቀቡ ካህናት በክህነትም ያገለግሉ ዘንድ የቀደሳቸው የአሮን ልጆች ስም ይህ ነው።
ናዳብና አብዩድ በሲና ምድረ በዳ በእግዚአብሔር ፊት ልዩ እሳት ባቀረቡ ጊዜ በእግዚአብሔር ፊት ሞቱ ልጆችም አልነበሩአቸውም አልዓዛርና ኢታምር በአባታቸው በአሮን ፊት በክህነት ያገለግሉ ነበር።
የሌዊን ነገድ አቅርበህ ያገለግሉት ዘንድ በካህኑ በአሮን ፊት አቁማቸው።
የማደሪያውንም ሥራ ይሠሩ ዘንድ እርሱንና ማኅበሩን ሁሉ ለማገልገል የሚያስፈልገውን ነገር በመገናኛው ድንኳን ፊት ይጠብቁ።
የማደሪያውንም ሥራ ይሠሩ ዘንድ የመገናኛውን ድንኳን ዕቃ ሁሉ ይጠብቁ የእስራኤልን ልጆች ለማገልገል የሚያስፈልገውንም ነገር ይጠብቁ።
ሌዋውያንንም ለአሮንና ለልጆቹ ትሰጣለህ ከእስራኤል ልጆች ለእርሱ ፈጽመው ተሰጡ።
አሮንንና ልጆቹን አቁማቸው ክህነታቸውንም ይጠብቁ ሌላ ሰውም ቢቀርብ ይገደል።
እነሆ እኔ በእስራኤል ልጆች ዘንድ ማኅፀን በሚከፍተው በበኵሩ ሁሉ ፋንታ ሌዋውያንን ከእስራኤል ልጆች መካከል ወስጄአለሁ።
እግዚአብሔርም ሙሴን በሲና ምድረ በዳ እንዲህ ብሎ ተናገረው።
የሌዊን ልጆች በየአባቶቻቸው ቤቶች በየወገናቸውም ቍጠር ወንዱን ሁሉ ከአንድ ወር ጀምሮ ከዚያም በላይ ያለውን ቍጠራቸው።
ሙሴም እንደ እግዚአብሔር ቃል እንዳዘዘው ቈጠራቸው።
የሌዊ ልጆች በየስማቸው እነዚህ ናቸው ጌድሶን ቀዓት ሜራሪ።
የጌድሶንም ልጆች ስሞች በየወገናቸው እነዚህ ናቸው ሎቤኒ ሰሜኢ።
የቀዓትም ልጆች በየወገናቸው እንበረም ይስዓር ኬብሮን ዑዝኤል።
የሜራሪም ልጆች በየወገናቸው ሞሖሊ ሙሲ።
የሌዋውያን ወገኖች በየአባቶቻቸው ቤቶች እነዚህ ናቸው።
ለጌድሶን የሎቤናውያን ወገን የሰሜአውያንም ወገን ነበሩት የጌድሶናውያን ወገኖች እነዚህ ናቸው።
ከእነርሱ የተቈጠሩት የወንዶች ሁሉ ቍጥር ከአንድ ወር ጀምሮ ከዚያም በላይ የተቈጠሩት ሰባት ሺህ አምስት መቶ ነበሩ።
የጌድሶናውያን ወገኖች ከማደሪያው በኋላ በምዕራብ ብኩል ይሰፍራሉ።
የጌድሶናውያንም አባቶች ቤት አለቃ የዳኤል ልጅ ኤሊሳፍ ይሆናል።
ጌድሶናውያንም በመገናኛው ድንኳን የሚጠብቁት ማደሪያው ድንኳኑም መደረቢያውም የመገናኛው ድንኳን ደጃፍ መጋረጃ።
በማደሪያውና በመሠዊያው ዙሪያ ያለው የአደባባዩ መጋረጆች የአደባባዩም ደጃፍ መጋረጃ ለማገልገሉም ያሉት ገመዶች ሁሉ ይሆናል።
ከቀዓትም የእንበረማውያን ወገን የይስዓራውያንም ወገን የኬብሮናውያንም ወገን የዑዝኤላውያንም ወገን ነበሩ የቀዓታውያን ወገኖች እነዚህ ናቸው።
ወንዶች ሁሉ እንደ ቍጥራቸው ከአንድ ወር ጀምሮ ከዚያም በላይ ስምንት ሺህ ስድስት መቶ ነበሩ መቅደሱንም ይጠብቁ ነበር።
የቀዓት ልጆች ወገኖች በማደሪያው አጠገብ በደቡብ በኩል ይሰፍራሉ።
የቀዓታውያንም ወገኖች አባቶች ቤት አለቃ የዑዝኤል ልጅ ኤሊሳፈን ይሆናል።
ታቦቱንም ገበታውንም መቅረዙንም መሠዊያዎቹንም የሚያገለግሉበትንም የመቅደሱን ዕቃ መጋረጃውንም ማገልገያውንም ሁሉ ይጠብቃሉ።
የሌዋውያንም አለቆች አለቃ የካህኑ የአሮን ልጅ አልዓዛር ይሆናል እርሱም መቅደሱን በሚጠብቁት ላይ ይሆናል።
ከሜራሪ የሞሖላውያን ወገን የሙሳያውያንም ወገን ነበሩ የሜራሪ ወገኖች እነዚህ ናቸው።
ከእነርሱም ወንዶች ሁሉ እንደ ቍጥራቸው ከአንድ ወር ጀምሮ ከዚያም በላይ የተቈጠሩት ስድስት ሺህ ሁለት መቶ ነበሩ።
የሜራሪም ወገኖች አባቶች ቤት አለቃ የአቢካኢል ልጅ ሱሪኤል ነበረ በማደሪያው አጠገብ በሰሜን በኩል ይሰፍራሉ።
የሜራሪም ልጆች የሚጠብቁት የማደሪያው ሳንቆች መወርወሪያዎችም ተራዳዎችም እግሮቹም ዕቃውም ሁሉ።
ማገልገያውም ሁሉ በዙሪያውም የሚቆሙ የአደባባይ ምሰሶች እግሮቹም ካስማዎቹም አውታሮቹም ይሆናሉ።
በማደሪያውም ፊት በምሥራቅ በኩል በመገናኛው ድንኳን ፊት በስተ ፀሐይ መውጫ የሚሰፍሩት ሙሴና አሮን ልጆቹም ይሆናሉ መቅደሱንም ለእስራኤል ልጆች ይጠብቃሉ ልዩም ሰው ቢቀርብ ይገደል።
በእግዚአብሔር ትእዛዝ ሙሴና አሮን የቈጠሩአቸው ከሌዋውያን ወንዶች ሁሉ ከአንድ ወር ጀምሮ ከዚያም በላይ በየወገናቸው የተቈጠሩት ሁሉ ሀያ ሁለት ሺህ ነበሩ።
እግዚአብሔርም ሙሴን የእስራኤልን ልጆች ወንዱን በኵር ሁሉ ቍጠር ከአንድ ወር ጀምሮ ከዚያም በላይ ያሉትን የስማቸውን ቍጥር ውሰድ።
ሌዋውያንንም በእስራኤል ልጆች በኵር ሁሉ ፋንታ የሌዋውያንንም እንስሶች በእስራኤል ልጆች እንስሶች በኵር ሁሉ ፋንታ ለእኔ ለእግዚአብሔር ውሰድ አለው።
ሙሴም እግዚአብሔር እንዳዘዘው የእስራኤልን ልጆች በኵር ሁሉ ቈጠረ።
ከእነርሱም የተቈጠሩ ወንዶች በኵሮች ሁሉ የበስማቸው ከአንድ ወር ጀምሮ ከዚያም በላይ ሀያ ሁለት ሺህ ሁለት መቶ ሰባ ሦስት ነበሩ።
ሌዋውያንን በእስራኤል ልጆች በኵር ሁሉ ፋንታ የሌዋውያንንም እንስሶች በእንስሶቻቸው ፋንታ ውሰድ ሌዋውያንም ለእኔ ይሁኑ እኔ እግዚአብሔር ነኝ።
በሌዋውያን ላይ ከእስራኤል ልጆች በኵር ስለ ተረፉት ስለ ሁለት መቶ ሰባ ሦስት ቤዛ በየራሱ አምስት ሰቅል ውሰድ።
እንደ መቅደሱ ሰቅል ሚዛን ትወስዳለህ ሰቅሉም ሀያ አቦሊ ነው።
ስለ ተረፉትም የመቤዣውን ገንዘብ ለአሮንና ለልጆቹ ስጥ።
ሙሴም በሌዋውያን ከተቤዡት በላይ ከተረፉት ዘንድ የመቤዣውን ገንዘብ ወሰደ።
ከእስራኤል ልጆች በኵሮች ገንዘቡን ሺህ ሦስት መቶ ስድሳ አምስት ሰቅል እንደ መቅደሱ ሰቅል ሚዛን ወሰደ።
እንደ እግዚአብሔርም ቃል እግዚአብሔር ሙሴን እንዳዘዘው ሙሴ የመቤዣውን ገንዘብ ለአሮንና ለልጆቹ ሰጠ።
እንዲህም ሆነ መቅሠፍቱ ከሆነ በኋላ እግዚአብሔር ሙሴንና የካህኑን የአሮን ልጅ አልዓዛርን።
ከሀያ ዓመት ጀምሮ ከዚያም በላይ ያለውን በእስራኤል ወደ ሰልፍ የሚወጣውን ሁሉ የእስራኤልን ልጆች ማኅበር ሁሉ በየአባቶቻቸው ቤት ቍጠሩ ብሎ ተናገራቸው።
ሙሴና ካህኑ አልዓዛር በዮርዳኖስ አጠገብ በኢያሪኮ ፊት ለፊት በሞዓብ ሜዳ ላይ።
እግዚአብሔር ሙሴን ከግብፅም ምድር የወጡትን የእስራኤልን ልጆች እንዳዘዛቸው ከሀያ ዓመት ጀምሮ ከዚያም በላይ ያለውን ሕዝቡን ቍጠሩ ብለው ተናገሩአቸው።
የእስራኤል በኵር ሮቤል የሮቤል ልጆች ከሄኖኅ የሄኖኀውያን ወገን ከፈሉስ የፈሉሳውያን ወገን።
ከአስሮን የአስሮናውያን ወገን ከከርሚ የከርማውያን ወገን።
እነዚህ የሮቤላውያን ወገኖች ናቸው ከእነርሱም የተቈጠሩት አርባ ሦስት ሺህ ሰባት መቶ ሠላሳ ነበሩ።
የፈሉስም ልጆች ኤልያብ።
የኤልያብም ልጆች ነሙኤል ዳታን አቤሮን እነዚህ ዳታንና አቤሮን ከማኅበሩ የተመረጡ ነበሩ ከቆሬ ወገን ጋር በእግዚአብሔር ላይ ባመፁ ጊዜ ሙሴንና አሮንን ተጣሉ።
ያም ወገን በሞተ ጊዜ ምድሪቱ አፍዋን ከፍታ ከቆሬ ጋር ዋጠቻቸው በዚያም ጊዜ እሳቲቱ ሁለት መቶ አምሳውን ሰዎች አቃጠለቻቸው እነርሱም ለምልክት ሆኑ።
የቆሬ ልጆች ግን አልሞቱም።
የስምዖን ልጆች በየወገናቸው ከነሙኤል የነሙኤላውያን ወገን ከያሚን የያሚናውያን ወገን ከያኪን የያኪናውያን ወገን ከዛራ የዛራውያን ወገን።
ከሳኡል የሳኡላውያን ወገን።
እነዚህ የስምዖናውያን ወገኖች ናቸው ሀያ ሁለት ሺህ ሁለት መቶ ነበሩ።
የይሁዳ ልጆች ዔርና አውናን ዔርና አውናንም በከነዓን ምድር ሞቱ።
የይሁዳም ልጆች በየወገናቸው ከሴሎም የሴሎማውያን ወገን ከፋሬስ የፋሬሳውያን ወገን ከዛራ የዛራውያን ወገን።
የፋሬስም ልጆች ከኤስሮም የኤስሮማውያን ወገን ከሐሙል የሐሙላውያን ወገን።
እነዚህ የይሁዳ ወገኖች ናቸው ከእነርሱም የተቈጠሩት ሰባ ስድስት ሺህ አምስት መቶ ነበሩ።
የይሳኮር ልጆች በየወገናቸው ከቶላ የቶላውያን ወገን ከፉዋ የፉዋውያን ወገን።
ከያሱብ የያሱባውያን ወገን ከሺምሮን የሺምሮናውያን ወገን።
እነዚህ የይሳኮር ወገኖች ናቸው ከእነርሱም የተቈጠሩት ስድሳ አራት ሺህ ሦስት መቶ ነበሩ።
የዛብሎን ወገኖች በየወገናቸው ከሴሬድ የሴሬዳውያን ወገን ከኤሎን የኤሎናውያን ወገን ከያሕልኤል የያሕልኤላውያን ወገን።
እነዚህ የዛብሎን ወገኖች ናቸው ከእነርሱም የተቈጠሩት ሰባት ሺህ አምስት መቶ ነበሩ።
የጋድ ልጆች በየወገናቸው ከጽፎን የጽፎናውያን ወገን ከሐጊ የሐጋውያን ወገን።
ከሹኒ የሹናውያን ወገን ከኤስናን የኤስናናውያን ወገን ከዔሪ የዔራውያን ወገን።
ከአሮድ የአሮዳውያን ወገን ከአርኤሊ የአርኤላውያን ወገን።
እነዚህ የጋድ ልጆች ወገኖች ናቸው ከእነርሱም የተቈጠሩት አርባ ሺህ አምስት መቶ ነበሩ።
የአሴር ልጆች በየወገናቸው ከዪምና የዪምናውያን ወገን ከየሱዋ የየሱዋውያን ወገን ከበሪዓ የበሪዓውያን ወገን።
ከበሪዓ ልጆች ከሔቤር የሔቤራውያን ወገን ከመልኪኤል የመልኪኤላውያን ወገን።
የአሴርም የሴት ልጁ ስም ሤራሕ ነበረ።
እነዚህ የአሴር ልጆች ወገኖች ናቸው ከእነርሱም የተቈጠሩት አምሳ ሦስት ሺህ አራት መቶ ነበሩ።
የዮሴፍ ልጆች በየወገናቸው ምናሴና ኤፍሬም።
የምናሴ ልጆች ከማኪር የማኪራውያን ወገን ማኪርም ገለዓድን ወለደ ከገለዓድ የገልዓዳውያን ወገን።
ከገለዓድ የገልዓዳውያን ወገን።
የገለዓድ ልጆች እነዚህ ናቸው ከኢዔዝር የኢዔዝራውያን ወገን ከኬሌግ የኬሌጋውያን ወገን።
ከሴኬም የሴኬማውያን ወገን ከሸሚዳ የሸሚዳውያን ወገን ከኦፌር የኦፌራውያን ወገን።
የኦፌርም ልጅ ሰለጰዓድ ሴቶች ልጆች እንጂ ወንዶች ልጆች አልነበሩትም የሰለጰዓድም የሴቶች ልጆቹ ስም ማህለህ ኑዓ ዔግላ ሚልካ ቲርጻ ነበረ።
እነዚህ የምናሴ ወገኖች ናቸው ከእነርሱም የተቈጠሩት አምሳ ሁለት ሺህ ሰባት መቶ ነበሩ።
በየወገናቸው የኤፍሬም ልጆች እነዚህ ናቸው ከሱቱላ የሱቱላውያን ወገን ከቤኬር የቤኬራውያን ወገን ከታሐን የታሐናውያን ወገን።
እነዚህ የሱቱላ ልጆች ናቸው ከዔዴን የዔዴናውያን ወገን ከዔዴን የዔዴናውያና ወገን።
እነዚህ የኤፍሬም ልጆች ወገኖች ናቸው ከእነርሱም የተቈጠሩት ሠላሳ ሁለት ሺህ አምስት መቶ ነበሩ በየወገናቸው የዮሴፍ ልጆች እነዚህ ናቸው።
የብንያም ልጆች በየወገናቸው ከቤላ የቤላውያን ወገን ከአስቤል የአስቤላውያን ወገን ከአኪራን የአኪራናውያን ወገን ከሶፋን የሶፋናውያን ወገን።
ከሑፋም የሑፋማውያን ወገን።
የቤላም ልጆች አርድና ናዕማን ከአርድ የአርዳውያን ወገን ከናዕማን የናዕማናውያን ወገን።
በየወገናቸው የብንያም ልጆች እነዚህ ናቸው ከእነርሱም የተቈጠሩት አርባ አምስት ሺህ ስድስት መቶ ነበሩ።
በየወገናቸው የዳን ልጆች እነዚህ ናቸው ከሰምዔ የሰምዔያውያን ወገን በየወገናቸው የዳን ወገኖች እነዚህ ናቸው።
የሰምዔያውያን ወገኖች ሁሉ ከእነርሱ እንደ ተቈጠሩ ስድሳ አራት ሺህ አራት መቶ ነበሩ።
የንፍታሌም ልጆች በየወገናቸው ከያሕጽኤል የያሕጽኤላውያን ወገን ከጉኒ የጉናውያን ወገን።
ከዬጽር የዬጽራውያን ወገን ከሺሌም የሺሌማውያን ወገን።
በየወገናቸው የንፍታሌም ወገኖች እነዚህ ናቸው ከእነርሱም የተቈጠሩት አርባ አምስት ሺህ አራት መቶ ነበሩ።
ከእስራኤል ልጆች የተቈጠሩት እነዚህ ናቸው ስድስት መቶ አንድ ሺህ ሰባት መቶ ሠላሳ ነበሩ።
ለእነዚህ በየስማቸው ቍጥር ምድሪቱ ርስት ሆና ትከፈላለች።
ለብዙዎቹ እንደ ብዛታቸው ለጥቂቶቹም እንደ ጥቂትነታቸው መጠን ርስትን ትሰጣቸዋለህ ለሁሉ እንደ ቍጥራቸው መጠን ርስታቸው ይሰጣቸዋል።
ነገር ግን ምድሪቱ በዕጣ ትከፈላለች እንደ አባቶቻቸው ነገድ ስም ይወርሳሉ።
በብዙዎችና በጥቂቶች መካከል ርስታቸው በዕጣ ትከፈላለች።
ከሌዋውያንም በየወገናቸው የተቈጠሩት እነዚህ ናቸው ከጌድሶን የጌድሶናውያን ወገን ከቀዓት የቀዓታውያን ወገን ከሜራሪ የሜራራውያን ወገን።
እነዚህ የሌዊ ወገኖች ናቸው የሊብናውያን ወገን የኬብሮናውያን ወገን የሞሖላውያን ወገን የሙሳውያን ወገን የቆሬያውያን ወገን ቀዓትም እንበረምን ወለደ።
የእንበረም ሚስት ስም ዮካብድ ነበረ እርስዋ በግብፅ ከሌዊ የተወለደች የሌዊ ልጅ ነበረች ለእንበረምም አሮንንና ሙሴን እኅታቸውንም ማርያምን ወለደችለት።
ለአሮንም ናዳብ አብዩድ አልዓዛር ኢታምር ተወለዱለት።
በእግዚአብሔርም ፊት ሌላ እሳት ባቀረቡ ጊዜ ናዳብና አብዩድ ሞቱ።
ከአንድ ወርም ጀምሮ ከዚያም በላይ ያሉ ወንዶች ሁሉ ከእነርሱ የተቈጠሩ ሀያ ሦስት ሺህ ነበሩ ከእስራኤልም ልጆች መካከል ርስት አልተሰጣቸውምና ከእስራኤል ልጆች ጋር አልተቈጠሩም።
በሞዓብ ሜዳ ላይ በዮርዳኖስ አጠገብ በኢያሪኮ ፊት ለፊት ሲቈጥሩ ሙሴና ካህኑ አልዓዛር የቈጠሩአቸው የእስራኤል ልጆች እነዚህ ናቸው።
ነገር ግን ሙሴና ካህኑ አሮን በሲና ምድረ በዳ የእስራኤልን ልጆች በቈጠሩአቸው ጊዜ ከነበሩት ከእነዚያ መካከል አንድም ሰው አልነበረም።
እግዚአብሔር ስለ እነርሱ በእውነት በምድረ በዳ ይሞታሉ ብሎ ተናግሮአልና ከዮፎኒ ልጅ ከካሌብ ከነዌም ልጅ ከኢያሱ በቀር ከእነርሱ አንድ ሰው ስንኳ አልቀረም።
ሙሴም ኢትዮጵያይቱን አግብቶአልና ባገባት በኢትዮጵያይቱ ምክንያት ማርያምና አሮን በእርሱ ላይ ተናገሩ።
እነርሱም በውኑ እግዚአብሔር በሙሴ ብቻ ተናግሮአልን? በእኛስ ደግሞ የተናገረ አይደለምን? አሉ እግዚአብሔርም ሰማ።
ሙሴም በምድር ላይ ካሉት ሰዎች ሁሉ ይልቅ እጅግ ትሑት ሰው ነበረ።
እግዚአብሔርም ወዲያው ሙሴንና አሮንን ማርያምንም ሦስታችሁ ወደ መገኛኛው ድንኳን ውጡ ብሎ ተናገረ ሦስቱም ወጡ።
እግዚአብሔርም በደመና ዓምድ ወረደ በድንኳኑም ደጃፍ ቆመ አሮንንና ማርያምን ጠራ ሁለቱም ወጡ።
እርሱም ቃሌን ስሙ በመካከላችሁ ነቢይ ቢኖር እኔ እግዚአብሔር በራእይ እገለጥለታለሁ ወይም በሕልም እናገረዋለሁ።
ባሪያዬ ሙሴ ግን እንዲህ አይደለም እርሱ በቤቴ ሁሉ የታመነ ነው።
እኔ አፍ ለአፍ በግልጥ እናገረዋለሁ በምሳሌ አይደለም የእግዚአብሔርንም መልክ ያያል በባሪያዬ በሙሴ ላይ ትናገሩ ዘንድ ስለ ምን አልፈራችሁም? አለ።
እግዚአብሔርም ተቈጥቶባቸው ሄደ።
ደመናውም ከድንኳኑ ተነሣ እነሆም ማርያም ለምጻም ሆነች እንደ አመዳይም ነጭ ሆነች አሮንም ማርያምን ተመለከተ እነሆም ለምጻም ሆና ነበር።
አሮንም ሙሴን ጌታዬ ሆይ ስንፍና አድርገናልና በድለንማልና እባክህ ኃጢአት አታድርግብን።
ከእናቱ ሆድ በወጣ ጊዜ ግማሽ ሥጋው ተበልቶ እንደ ሞተ እርስዋ አትሁን።
ሙሴም ወደ እግዚአብሔር እየጮኸ አቤቱ እባክህ አድናት አለው።
እግዚአብሔርም ሙሴን አባትዋ ምራቁን በፊትዋ ቢተፋባት ስንኳ ሰባት ቀን ታፍር ዘንድ ይገባት ነበር ሰባት ቀን ከሰፈር ውጭ ተዘግታ ትቀመጥ ከዚያም በኋላ ትመለስ አለው።
ማርያምም ከሰፈር ውጭ ሰባት ቀን ተዘግታ ተቀመጠች ማርያምም እስክትመለስ ድረስ ሕዝቡ አልተጓዙም።
ከዚያም በኋላ ሕዝቡ ከሐጼሮት ተጓዙ በፋራንም ምድረ በዳ ሰፈሩ።
እግዚአብሔርም አሮንን አለው አንተ ከአንተም ጋር ልጆችህና የአባቶችህ ቤት የመቅደስን ኃጢአት ትሸከማላችሁ።
ደግሞም የአባትህን የሌዊን ነገድ ወንድሞችህን ከአንተ ጋር አቅርብ ከአንተም ጋር በአንድነት ይሁኑ ያገልግሉህም።
አንተ ግን ከአንተም ጋር ልጆችህ በምስክሩ ድንኳን ፊት ትሆናላችሁ።
እነርሱም ትእዛዝህን የድንኳኑንም ሁሉ አገግሎት ይጠብቁ።
ነገር ግን እንዳይሞቱ እናንተም ደግሞ ከእነርሱ ጋር እንዳትሞቱ እነርሱ ወደ መቅደሱ ዕቃና ወደ መሠዊያው አይቅረቡ።
ነገር ግን ከእናንተ ጋር በአንድነት ይሁኑ ለድንኳኑም አገልግሎት ሁሉ የመገናኛውን ድንኳን ይጠብቁ ሌላም ሰው ወደ እናንተ አይቅረብ።
እንደ ገና በእስራኤል ልጆች ላይ ቍጣ እንዳይሆንባቸው እናንተ መቅደሱንና መሠዊያውን ጠብቁ።
እኔም እነሆ ሌዋውያንን ወንድሞቻችሁን ከእስራኤል ልጆች መካከል ወስጄአለሁ።
የመገናኛውን ድንኳን አገልግሎት ያደርጉ ዘንድ ለእግዚአብሔር የተሰጡ ለእናንተ ስጦታ ናቸው።
አንተም ከአንተም ጋር ልጆችህ ለመሠዊያው ሥራ የሚሆነውን ሁሉ በመጋረጃውም ውስጥ የሚሆነውን ታደርጉ ዘንድ ክህነታችሁን ጠብቁ አገልግሉም።
ክህነቱን ለስጦታ አገልግሎት ሰጥቼአችኋለሁ ሌላም ሰው ቢቀርብ ይገደል።
እግዚአብሔርም አሮንን ተናገረው እንዲህም አለው እነሆ የእስራኤል ልጆች ለእኔ የቀደሱትን የማንሣት ቍርባኔን ሁሉ ለአንተ ሰጥቼሃለሁ።
ስለ መቀባትህ ለአንተና ለልጆችህ ድርሻ እንዲሆን ለዘላለም ሰጥቼሃለሁ።
በእሳት ከሚቀርበው ከተቀደሰው ይህ ለአንተ ይሆናል ለእኔ የሚያመጡት መባቸው ሁሉ የእህሉ ቍርባናቸው ሁሉ።
የኃጢአታቸውም መስዋዕት ሁሉ የበደላቸውም መሥዋዕት ሁሉ ለአንተ ለልጆችህም የተቀደሰ ይሆናል።
በተቀደሰ ስፍራ ብላው ወንዶች ሁሉ ይብሉት የተቀደሰ ይሆንልሃል።
ይህም ለአንተ ነው የእስራኤል ልጆች ለስጦታ ያቀረቡትን የማንሣትና የመወዝወዝ ቍርባን ሁሉ።
ለአንተ ከአንተም ጋር ለወንዶችና ለሴቶች ልጆችህ ድርሻ እንዲሆን ለዘላለም ሰጥቼሃለሁ በቤትህ ውስጥ ንጹሕ የሆነ ሁሉ ይብላው።
ለእግዚአብሔር ከሚሰጡት የፍሬ መጀመሪያ ከዘይትና ከወይን ከእህልም የተመረጠውን ሁሉ ለአንተ ሰጥቼሃለሁ።
ወደ እግዚአብሔር የሚያመጡት በምድራቸው ያለው ሁሉ የፍሬ መጀመሪያ ለአንተ ይሆናል በቤትህ ውስጥ ንጹሕ የሆነ ሁሉ ይብላው።
በእስራኤል ዘንድ እርም የሆነው ሁሉ ለአንተ ይሆናል።
ከሰው ወይም ከእንስሳ ቢሆን ለእግዚአብሔር ከሚያቀርቡት ሥጋ ሁሉ ማኅፀን የሚከፍት ሁሉ ለአንተ ይሆናል።
ነገር ግን የሰውን በኵራት ፈጽሞ ትቤዠዋለህ ያልነጻውንም እንስሳ በኵራት ትቤዠዋለህ።
ከአንድ ወር ጀምሮ የምትቤዠውን እንደ ግምትህ ትቤዠዋለህ ግምቱም እንደ መቅደሱ ሰቅል ሚዛን አምስት ሰቅል ይሆናል እርሱም ሀያ አቦሊ ነው።
ነገር ግን የላም በኵራት ወይም የበግ በኵራት ወይም የፍየል በኵራት አትቤዥም የተቀደሱ ናቸው።
ደማቸውን በመሠዊያው ላይ ትረጨዋለህ ስባቸውንም ለእግዚአብሔር ጣፋጭ ሽታ እንዲሆን ለእሳት ቍርባን ታቃጥለዋለህ።
ሥጋቸውም ለአንተ ይሆናል እንደ መወዝወዝ ፍርምባ እንደ ቀኙም ወርች ለአንተ ይሆናል።
የእስራኤል ልጆች ከተቀደሰው ነገር ሁሉ አንሥተው ለእግዚአብሔር ያቀረቡትን ለአንተ ከአንተም ጋር ለወንዶችና ለሴቶች ልጆችህ ድርሻ እንዲሆን ለዘላለም ሰጥቼሃለሁ።
በእግዚአብሔር ፊት ለአንተ ከአንተም ጋር ለዘርህ የጨው ቃል ኪዳን ለዘላለም ነው።
እግዚአብሔርም አሮንን አለው በምድራቸው ርስት በመካከላቸውም ድርሻ አይሆንልህም በእስራኤል ልጆች መካከል ድርሻህና ርስትህ እኔ ነኝ።
ለሌዊም ልጆች እነሆ በመገናኛው ድንኳን አገልግሎት ስለሚያገለግሉ የእስራኤልን ልጆች አሥራት ርስት አድርጌ ሰጥቼአለሁ።
ከዚህም በኋላ ኃጢአትን እንዳይሸከሙ እንዳይሞቱም የእስራኤል ልጆች ወደ መገናኛው ድንኳን አይቅረቡ።
ሌዋውያን ግን የመገናኛውን ድንኳን አገልግሎት ይሥሩ እነርሱም ኃጢአታቸውን ይሸከማሉ ለልጅ ልጃችሁ ለዘላለም ሥርዓት ይሆናል።
በእስራኤልም ልጆች መካከል ርስት አይወርሱም።
ለእግዚአብሔር የማንሣት ቍርባን የሚያቀርቡትን የእስራኤልን ልጆች አሥራት ለሌዋውያን ርስት አድርጌ ሰጥቼአለሁ።
ስለዚህ በእስራኤል ልጆች መካከል ርስት አይወርሱም አልኋቸው።
ለሌዋውያን እንዲህ ብለህ ንገራቸው ከእስራኤል ልጆች ለእናንተ ርስት አድርጌ የሰጠኋችሁን አሥራት በተቀበላችሁ ጊዜ።
ለእግዚአብሔር ለማንሣት ቍርባን የአሥራት አሥራት ታቀርባላችሁ።
የማንሣት ቍርባናችሁም እንደ አውድማው እህልና እንደ ወይን መጭመቂያው ፍሬ ይቈጠርላችኋል።
እንዲሁ እናንተ ደግሞ ከእስራኤል ልጆች ከምትቀበሉት አሥራት ሁሉ ለእግዚአብሔር የማንሣት ቍርባን ታቀርባላችሁ።
የእግዚአብሔርንም የማንሣት ቍርባን ለካህኑ ለአሮን ትሰጣላችሁ።
ከምትቀበሉት ስጦታ ሁሉ ከተመረጠው ከተቀደሰውም ድርሻ ሁሉ የእግዚአብሔርን የማንሣት ቍርባን ሁሉ ታቀርባላችሁ።
ስለዚህ ትላቸዋለህ ከእርሱ የተመረጠውን ባነሣችሁ ጊዜ እንደ አውድማው እህልና እንደ ወይን መጭመቂያው ፍሬ ለሌዋውያን ይቈጠራል።
እናንተም ቤተ ሰቦቻችሁም በመገናኛው ድንኳን ውስጥ የማገልገላችሁ ዋጋ ነውና በሁሉ ስፍራ ትበሉታላችሁ።
የተመረጠውንም ከእርሱ ባነሣችሁ ጊዜ ስለ እርሱ ኃጢአትን አትሸከሙም እንዳትሞቱም የእስራኤል ልጆች የቀደሱትን አታረክሱም።
የእስራኤልን ልጆች እንዲህ ብለህ እዘዛቸው መብሌን ለእኔ ጣፋጭ ሽታ እንዲሆን በእሳት የተደረገውን ቍርባኔን መባዬን በየጊዜው ታቀርቡልኝ ዘንድ ጠብቁ።
እንዲህም በላቸው ለዘወትር ለሚቃጠል መሥዋዕት ነውር የሌለባቸውን ሁለት የአንድ ዓመት ተባት የበግ ጠቦቶች ዕለት ዕለት ታቀርባላችሁ።
አንዱን ጠቦት በማለዳ ሌላውንም ጠቦት በማታ አቅርብ።
ለእህልም ቍርባን የኢን መስፈሪያ አራተኛ እጅ በሆነ ተወቅጦ በተጠለለ ዘይት የተለወሰ የኢፍ መስፈሪያ አሥረኛ እጅ መልካም ዱቄት ታቀርባለህ።
በእሳት ለእግዚአብሔር ጣፋጭ ሽታ እንዲሆን የቀረበ በሲና ተራራ የተሠራ ለዘወትር የሚቃጠል መሥዋዕት ነው።
የመጠጡ ቍርባን ለአንድ ጠቦት የኢን መስፈሪያ አራተኛው እጅ ነው በመቅደሱ ውስጥ ለእግዚአብሔር ለመጠጥ ቍርባን መጠጥ ታፈስሳለህ።
ሌላውንም ጠቦት በማታ ጊዜ ታቀርባለህ የእህሉን ቍርባንና የመጠጡን ቍርባን በማለዳ እንዳቀረብህ በእሳት ለእግዚአብሔር ጣፋጭ ሽታ እንዲሆን ታቀርበዋለህ።
በሰንበትም ቀን ነውር የሌለባቸውን ሁለት የአንድ ዓመት ተባት የበግ ጠቦቶች።
ለእህልም ቍርባን በዘይት የተለወሰ ከመስፈሪያው ከአሥር እጅ ሁለት እጅ መልካም ዱቄት የመጠጡንም ቍርባን ታቀርባላችሁ።
በዘወትር ከሚቃጠለው መሥዋዕት ሌላ ከመጠጡም ቍርባን ሌላ በየሰንበቱ ሁሉ የምታቀርቡት የሚቃጠለው መሥዋዕት ይህ ነው።
በወሩም መባቻ ለእግዚአብሔር የሚቃጠል መሥዋዕት ታቀርባላችሁ ሁለት ወይፈን አንድ አውራ በግ።
ነውርም የሌለባቸውን ሰባት የአንድ ዓመት ተባት የበግ ጠቦቶች።
ለእያንዳንዱም ወይፈን ለእህል ቍርባን በዘይት የተለወሰ ከመስፈሪያው ከአሥር እጅ ሦስት እጅ መልካም ዱቄት።
ለአውራው በግም ለእህል ቍርባን በዘይት የተለወሰ ከመስፈሪያው ከአሥር እጅ ሁለት እጅ መልካም ዱቄት።
ለእያንዳንዱም ጠቦት ለእህል ቍርባን በዘይት የተለወሰ ከመስፈሪያው አሥረኛ እጅ መልካም ዱቄት።
ለሚቃጠል መሥዋዕት ለእግዚአብሔር ጣፋጭ ሽታ እንዲሆን በእሳት ታቀርባላችሁ።
የመጠጥ ቍርባናቸውም ለአንድ ወይፈን የኢን ግማሽ ለአውራው በግም የኢን ሢሶ ለአንዱም ጠቦት የኢን አራተኛ እጅ የወይን ጠጅ ይሆናል።
ይህ ለዓመቱ የወር መባቻ ሁሉ የሚቃጠል መሥዋዕት ነው።
ለእግዚአብሔርም ለኃጢአት መሥዋዕት አንድ አውራ ፍየል ታቀርባላችሁ በዘወትር ከሚቃጠለው መሥዋዕትና ከመጠጡ ቍርባን ሌላ ይቀርባል።
በመጀመሪያው ወር ከወሩም በአሥራ አራተኛው ቀን የእግዚአብሔር ፋሲካ ነው።
ከዚህም ወር በአሥራ አምስተኛው ቀን በዓል ይሆናል ሰባት ቀን ቂጣ እንጀራ ትበላላችሁ።
በመጀመሪያው ቀን የተቀደሰ ጉባኤ ይሆናል በእርሱም የተግባርን ሥራ ሁሉ አትሥሩበት።
በእሳትም የተደረገውን ለእግዚአብሔር የሚቃጠለውን መሥዋዕት ታቀርባላችሁ።
ሁለት ወይፈኖች አንድ አውራ በግ ሰባት የአንድ ዓመት ተባት የበግ ጠቦቶች ነውር የሌለባቸው ይሁኑላችሁ።
የእህል ቍርባናቸውንም በዘይት የተለወሰ መልካም ዱቄት።
ለሰባቱም ጠቦቶች ለእያንዳንዱ ጠቦት ከመስፈሪያው አሥረኛ እጅ ታቀርባላችሁ።
ማስተስረያ የሚሆንላችሁን አንድ አውራ ፍየል ለኃጢአት መሥዋዕት ታቀርባላችሁ።
ማልዶ ከሚቀርበው በዘወትር ከሚቃጠል መሥዋዕት ሌላ እነዚህን ታቀርባላችሁ።
በዘወትር ከሚቃጠለው መሥዋዕትና ከመጠጡ ቍርባን ሌላ ይቀርባል።
በሰባተኛውም ቀን የተቀደሰ ጉባኤ ይሁንላችሁ የተግባርን ሥራ ሁሉ አትሥሩበት።
ደግሞ በበኵራት ቀን ከሰባቱ ሱባዔ በዓላችሁ አዲሱን የእህል ቍርባን ለእግዚአብሔር ባቀረባችሁ ጊዜ የተቀደሰ ጉባኤ ይሆንላችኋል የተግባርን ሥራ ሁሉ አትሥሩበት።
ለእግዚአብሔርም ጣፋጭ ሽታ እንዲሆን የሚቃጠለውን መሥዋዕት ታቀርባላችሁ ሁለት ወይፈኖች አንድ አውራ በግ ሰባት የአንድ ዓመት ተባት የበግ ጠቦቶች።
ለእህል ቍርባናቸው በዘይት የተለወሰ መልካም ዱቄት ለእያንዳንዱ ወይፈን ከመስፈሪያው ከአሥር እጅ ሦስት እጅ ለአንዱም አውራ በግ ከመስፈሪያው ከአሥር እጅ ሁለት እጅ።
ለሰባቱም ጠቦቶች ለእያንዳንዱ ጠቦት ከመስፈሪያው አሥረኛ እጅ ታቀርባላችሁ።
ማስተስረያ የሚሆንላችሁን አንድ አውራ ፍየል ለኃጢአት መሥዋዕት ታቀርባላችሁ።
በዘወትር ከሚቃጠለው መሥዋዕትና ከእህሉ ቍርባን ሌላ እነርሱንና የመጠጥ ቍርባናቸውን ታቀርባላችሁ ነውርም የሌለባቸው ይሁኑ።
ሁለት የብር መለከቶች አጠፍጥፈህ ለአንተ አድርግ ማኅበሩን ለመጥራት ከሰፈራቸውም ለማስጓዝ ይሁኑልህ።
ሁለቱም መለከቶች በተነፉ ጊዜ ማኅበሩ ሁሉ ወደ አንተ ወደ መገናኛው ድንኳን ደጃፍ ይሰብሰቡ።
አንድ መለከት ሲነፋ ታላላቆቹ የእስራኤል አእላፍ አለቆች ወደ አንተ ይሰብሰቡ።
መለከትንም ከፍ ባለ ድምፅ ስትነፉ በምሥራቅ በኩል የሰፈሩት ይጓዙ።
ሁለተኛውንም ከፍ ባለ ድምፅ ስትነፉ በደቡብ በኩል የሰፈሩት ይጓዙ ለማስጓዝ መለከትን ይነፋሉ።
ጉባኤውም በሚሰበሰብበት ጊዜ ንፉ ነገር ግን ድምፁን ከፍ አታድርጉት።
የአሮንም ልጆች ካህናቱ መለከቶቹን ይንፉ እነርሱም ለልጅ ልጃችሁ ለዘላለም ሥርዓት ይሁኑ።
በሚገፋችሁም ጠላት ላይ በምድራችሁ ወደ ሰልፍ ስትወጡ ከፍ ባለ ድምፅ መለከቶቹን ንፉ።
በእግዚአብሔርም በአምላካችሁ ፊት ትታሰባላችሁ ከጠላቶቻችሁም ትድናላችሁ።
ደግሞ በደስታችሁ ቀን በበዓላታችሁም ዘመን በወርም መባቻ በሚቃጠል መሥዋዕታችሁና በደኅንነት መሥዋዕታችሁ ላይ መለከቶቹን ንፉ።
እነርሱም በአምላካችሁ ፊት ለመታሰቢያ ይሆኑላችኋል እኔ እግዚአብሔር አምላካችሁ ነኝ።
በሁለተኛውም ዓመት በሁለተኛው ወር ከወሩም በሀያኛው ቀን እንዲህ ሆነ ደመናው ከምስክሩ ማደሪያ ላይ ተነሣ።
የእስራኤልም ልጆች ከሲና ምድረ በዳ በየጕዞአቸው ተጓዙ ደመናውም በፋራን ምድረ በዳ ቆመ።
በመጀመሪያም እግዚአብሔር በሙሴ እጅ እንዳዘዘ ተጓዙ።
በመጀመሪያም የይሁዳ ልጆች ሰፈር ዓላማ በየሠራዊታቸው ተጓዘ በሠራዊቱም ላይ የአሚናዳብ ልጅ ነአሶን አለቃ ነበረ።
በይሳኮርም ልጆች ነገድ ሠራዊት ላይ የሶገር ልጅ ናትናኤል አለቃ ነበረ።
በዛብሎንም ልጆች ነገድ ሠራዊት ላይ የኬሎን ልጅ ኤልያብ አለቃ ነበረ።
ማደሪያውም ተነቀለ ማደሪያውንም የተሸከሙ የጌድሶን ልጆችና የሜራሪ ልጆች ተጓዙ።
የሮቤልም ሰፈር ዓላማ በየሠራዊታቸው ተጓዘ በሠራዊቱም ላይ የሰዲዮር ልጅ ኤሊሱር አለቃ ነበረ።
በስምዖንም ልጆች ነገድ ሠራዊት ላይ የሱሪሰዳይ ልጅ ሰለሚኤል አለቃ ነበረ።
በጋድም ልጆች ነገድ ሠራዊት ላይ የራጉኤል ልጅ ኤሊሳፍ አለቃ ነበረ።
ቀዓታውያንም መቅደሱን ተሸክመው ተጓዙ እነዚህም እስኪመጡ ድረስ እነዚያ ማደሪያውን ተከሉ።
የኤፍሬምም ልጆች ሰፈር ዓላማ በየሠራዊታቸው ተጓዘ በሠራዊቱም ላይ የዓሚሁድ ልጅ ኤሊሳማ አለቃ ነበረ።
በምናሴም ልጆች ነገድ ሠራዊት ላይ የፍዳሱር ልጅ ገማልኤል አለቃ ነበረ።
በብንያምም ልጆች ነገድ ሠራዊት ላይ የጋዴዮን ልጅ አቢዳን አለቃ ነበረ።
ከሰፈሮቹ ሁሉ በኋላ የሆነ የዳን ልጆች ሰፈር ዓላማ በየሠራዊታቸው ተጓዘ በሠራዊቱም ላይ የአሚሳዳይ ልጅ አኪዔዘር አለቃ ነበረ።
በአሴርም ልጆች ነገድ ሠራዊት ላይ የኤክራን ልጅ ፋግኤል አለቃ ነበረ።
በንፍታሌምም ልጆች ነገድ ሠራዊት ላይ የዔናን ልጅ አኪሬ አለቃ ነበረ።
እንዲሁ የእስራኤል ልጆች ጕዞ በየሠራዊታቸው ነበረ እነርሱም ተጓዙ።
ሙሴም የሚስቱን አባት የምድያማዊውን የራጉኤልን ልጅ ኦባብን እግዚአብሔር ለእናንተ እሰጠዋለሁ ወዳለው ስፍራ እንሄዳለን።
እግዚአብሔር ስለ እስራኤል መልካምን ነገር ተናግሮአልና አንተ ከእኛ ጋር ና መልካምን እናደርግልሃለን አለው።
እርሱም አልሄድም ነገር ግን ወደ አገሬና ወደ ዘመዶቼ እሄዳለሁ አለው።
እርሱም እባክህ በምድረ በዳ የምንሰፍርበትን አንተ ታውቃለህና እንደ ዓይኖቻችንም ትሆንልናለህና አትተወን።
ከእኛም ጋር ብትሄድ እግዚአብሔር ከሚያደርግልን መልካም ነገር ሁሉ እኛ ለአንተ እናደርጋለን አለ።
ከእግዚአብሔርም ተራራ የሦስት ቀን መንገድ ያህል ተጓዙ።
የእግዚአብሔርም የኪዳኑ ታቦት የሚያድርበትን ስፍራ ይፈልግላቸው ዘንድ የሦስት ቀን መንገድ ቀደማቸው።
ከሰፈራቸውም በተጓዙ ጊዜ የእግዚአብሔር ደመና ቀን ቀን በላያቸው ነበረ።
ሙሴም ታቦቱ በተጓዘ ጊዜ አቤቱ ተነሣ ጠላቶችህም ይበተኑ የሚጠሉህም ከፊትህ ይሽሹ ይል ነበር።
ባረፈም ጊዜ አቤቱ ወደ እስራኤል እልፍ አእላፋት ተመለስ ይል ነበር።
መብራቶቹን ስትለኵስ ሰባቱ መብራቶች በመቅረዙ ፊት ያበራሉ ብለህ ለአሮን ንገረው።
አሮንም እግዚአብሔር ሙሴን እንዳዘዘው እንዲሁ አደረገ በድንኳኑ አጠገብ ባለች በመቅረዝ ጎን በአንድ ወገን መብራቶቿን አበራ።
መቅረዙም እንዲህ ሆኖ ተሠርቶ ነበር ከተቀጠቀጠ ወርቅ ተሠራ እስከ አገዳውና እስከ አበቦቹ ድረስ ከተቀጠቀጠ ሥራ ነበረ እግዚአብሔር ሙሴን እንዳሳየው ምሳሌ መቅረዙን እንዲሁ አደረገ።
ከእስራኤል ልጆች መካከል ሌዋውያንን ወስደህ አንጻቸው።
ታነጻቸው ዘንድ እንዲህ ታደርግላቸዋለህ ኃጢአትን የሚያነጻውን ውኃ እርጫቸው በገላቸውም ሁሉ ምላጭ ያሳልፉ ልብሳቸውንም ይጠቡ ይታጠቡም።
ወይፈንን ለእህሉም ቍርባን በዘይት የተለወሰ መልካም ዱቄትን ይውሰዱ ሌላውንም ወይፈን ለኃጢአት መሥዋዕት ውሰድ።
ሌዋውያንንም በመገናኛው ድንኳን ፊት አቅርብ የእስራኤልንም ልጆች ማኅበር ሁሉ ሰብስብ።
ሌዋውያንንም በእግዚአብሔር ፊት አቅርባቸው የእስራኤልም ልጆች በሌዋውያን ላይ እጃቸውን ይጫኑባቸው።
አሮንም ሌዋውያን እግዚአብሔርን ያገለግሉ ዘንድ ከእስራኤል ልጆች መካከል ስጦታ አድርጎ ሌዋውያንን በእግዚአብሔር ፊት ያቅርብ።
ሌዋውያኑም በወይፈኖቹ ራሶች ላይ እጆቻቸውን ይጫኑ ለሌዋውያንም ስለ ማስተስረያ አንዱን ለኃጢአት መሥዋዕት ሁለተኛውንም ለሚቃጠል መሥዋዕት ለእግዚአብሔር አቅርብ።
ሌዋውያንንም በአሮንና በልጆቹ ፊት አቁማቸው በእግዚአብሔርም ፊት ስጦታ አድርገህ አቅርባቸው።
እንዲሁ ሌዋውያንን ከእስራኤል ልጆች መካከል ለይ ሌዋውያንም ለእኔ ይሁኑ።
ከዚያም በኋላ ሌዋውያን የመገናኛውን ድንኳን አገልግሎት ያገለግሉ ዘንድ ይገባሉ ታነጻቸውማለህ ስጦታም አድርገህ ታቀርባቸዋለህ።
እነርሱም ከእስራኤል ልጆች መካከል ፈጽሞ ለእኔ ተሰጥተዋልና በእስራኤል ልጆች በኵራት ሁሉ ማኅፀን በሚከፍት ሁሉ ፋንታ ለእኔ ወስጄአቸዋለሁ።
በግብፅ ምድር ያለውን በኵር ሁሉ በገደልሁበት ቀን የእስራኤልን ልጆች በኵራት ሁሉ ሰው ወይም እንስሳ ለእኔ ቀድሼአቸዋለሁና የእኔ ናቸው።
በእስራኤልም ልጆች በኵራት ሁሉ ፋንታ ሌዋውያንን ወስጄአለሁ።
የእስራኤልም ልጆች ወደ መቅደሱ በቀረቡ ጊዜ መቅሠፍት እንዳያገኛቸው ለእስራኤል ልጆች ያስተሰርዩላቸው ዘንድ።
የእስራኤልንም ልጆች አገልግሎት በመገናኛው ድንኳን ውስጥ ይሠሩ ዘንድ ሌዋውያንን ከእስራኤል ልጆች መካከል ለአሮንና ለልጆቹ ስጦታ አድርጌ ሰጥቼአቸዋለሁ።
ሙሴና አሮን የእስራኤልም ልጆች ማኅበር ሁሉ እንዲሁ በሌዋውያን ላይ አደረጉ እግዚአብሔር ሙሴን ስለ ሌዋውያን እንዳዘዘው እንዲሁ የእስራኤል ልጆች አደረጉላቸው።
ሌዋውያንም ከኃጢአት ተጣጠቡ ልብሳቸውንም አጠቡ አሮንም ስጦታ አድርጎ በእግዚአብሔር ፊት አቀረባቸው አሮንም ያነጻቸው ዘንድ አስተሰረየላቸው።
ከዚያም በኋላ ሌዋውያን በመገናኛው ድንኳን ውስጥ በአሮንና በልጆቹ ፊት አገልግሎታቸውን ይሠሩ ዘንድ ገቡ እግዚአብሔር ሙሴን ስለ ሌዋውያን እንዳዘዘው እንዲሁ አደረጉላቸው።
የሌዋውያን ሕግ ይህ ነው ከሀያ አምስት ዓመት ጀምሮ ከዚያም በላይ ያሉት በመገናኛው ድንኳን ሥራ ያገለግሉ ዘንድ ይገባሉ።
ዕድሜአቸውም አምሳ ዓመት ሲሞላ የአገልግሎታቸውን ሥራ ይተዋሉ ከዚያም በኋላ አይሠሩም።
የተሰጣቸውን ይጠብቁ ዘንድ ወንድሞቻቸውን በመገናኛው ድንኳን ውስጥ ያገለግላሉ የድንኳኑን አገልግሎት አይሠሩም እንዲሁ ስለ ሥራቸው በሌዋውያን ላይ ታደርጋለህ።
በደቡብም በኩል ተቀምጦ የነበረው ከነዓናዊው የዓራድ ንጉሥ በአታሪም መንገድ እስራኤል እንደ መጡ ሰማ።
ከእስራኤልም ጋር ሰልፍ አደረገ ከእነርሱም ምርኮ ማረከ።
እስራኤልም ለእግዚአብሔር እነዚህን አሳልፈህ በእጄ ብትሰጣቸው ከተሞቻቸውን እርም ብዬ አጠፋለሁ ብሎ ስእለት ተሳለ።
እግዚአብሔርም የእስራኤልን ድምፅ ሰማ ከነዓናውያንንም አሳልፎ ሰጣቸው እነርሱንም ከተሞቻቸውንም እርም ብለው አጠፉ።
የዚያንም ስፍራ ስም ሔርማ ብለው ጠሩት።
ከሖርም ተራራ ከኤዶምያስ ምድር ርቀው ሊዞሩ በኤርትራ ባሕር መንገድ ተጓዙ የሕዝቡም ሰውነት ከመንገዱ የተነሣ ደከመ።
ሕዝቡም በእግዚአብሔርና በሙሴ ላይ በምድረ በዳ እንሞት ዘንድ ከግብፅ ለምን አወጣችሁን? እንጀራ የለም ውኃ የለም።
ሰውነታችንም ይህን ቀላል እንጀራ ተጸየፈ ብለው ተናገሩ።
እግዚአብሔርም በሕዝቡ ላይ እባቦችን ሰደደ ሕዝቡንም ነደፉ ከእስራኤልም ብዙ ሰዎች ሞቱ።
ሕዝቡም ወደ ሙሴ መጥተው በእግዚአብሔርና በአንተ ላይ ስለ ተናገርን በድለናል እባቦችን ከእኛ ያርቅልን ዘንድ ወደ እግዚአብሔር ጸልይልን አሉት።
ሙሴም ስለ ሕዝቡ ጸለየ እግዚአብሔርም ሙሴን እባብን ሠርተህ በዓላማ ላይ ስቀል።
የተነደፈውም ሁሉ ሲያያት በሕይወት ይኖራል አለው።
ሙሴም የናሱን እባብ ሠርቶ በዓላማ ላይ ሰቀለ እባብም የነደፈችው ሰው ሁሉ የናሱን እባብ ባየ ጊዜ ዳነ።
የእስራኤልም ልጆች ተጓዙ በኦቦትም ሰፈሩ።
ከኦቦትም ተጕዘው በሞዓብ ፊት ለፊት ባለችው ምድረ በዳ በፀሐይ መውጫ በኩል በዒዬዓባሪም ሰፈሩ።
ከዚያም ተጕዘው በዘሬድ ሸለቆ ሰፈሩ።
ከዚያም ተጕዘው ከአሞራውያን ዳርቻ በሚወጣው ምድረ በዳ ውስጥ በአሮኖን ማዶ ሰፈሩ አሮኖን በሞዓብና በአሞራውያን መካከል ያለ የሞዓብ ዳርቻ ነውና።
ስለዚህ በእግዚአብሔር የጦርነት መጽሐፍ እንዲህ ተባለ።
ወደ ዔር ማደሪያ የሚወርድ።
ከዚያም ወደ ብኤር ተጓዙ ይኸውም እግዚአብሔር ሙሴን ሕዝቡን ሰብስብ ውኃንም እሰጣቸዋለሁ ብሎ የተናገረለት ጕድጓድ ነው።
በዚያም ጊዜ እስራኤል ይህን መዝሙር ዘመረ።
በበትረ መንግሥት በበትራቸውም።
ከምድረ በዳም ወደ መቴና ተጓዙ ከመቴናም ወደ ነሃሊኤል ከነሃሊኤልም ወደ ባሞት።
ከባሞትም ምድረ በዳውን ከላይ ወደሚመለከተው ወደ ፈስጋ ተራራ ራስ በሞዓብ በረሀ ወዳለው ሸለቆ ተጓዙ።
እስራኤልም ከምድርህ ዳርቻ እስክንወጣ ድረስ በንጉሥ ጐዳና እንሄዳለን ብለው ወደ አሞራውያን ንጉሥ ወደ ሴዎን መልእክተኞችን ላኩ።
በምድርህ ላይ እንለፍ ወደ እርሻና ወደ ወይን ቦታ አንገባም ከጕድጓድም ውኃን አንጠጣም።
ሴዎንም እስራኤል በምድሩ ላይ ያልፍ ዘንድ እንቢ አለ።
ሴዎንም ሕዝቡን ሁሉ ሰበሰበ እስራኤልንም ለመውጋት ወደ ምድረ በዳ ወጣ ወደ ያሀጽም መጣ ከእስራኤልም ጋር ተዋጋ።
እስራኤልም በሰይፍ መታው ምድሩንም ከአርኖን ጀምሮ እስከ አሞን ልጆች እስከ ያቦቅ ድረስ ወረሰ የአሞንም ልጆች ዳርቻ የጸና ነበረ።
እስራኤልም እነዚህን ከተሞች ሁሉ ወሰደ እስራኤልም በአሞራውያን ከተሞች ሁሉ በሐሴቦንና በመንደሮቹ ሁሉ ተቀመጠ።
ሐሴቦንም የአሞራውያን ንጉሥ የሴዎን ከተማ ነበረ እርሱም የፊተኛውን የሞዓብን ንጉሥ ወግቶ እስከ አርኖን ድረስ ምድሩን ሁሉ ከእጁ ወስዶ ነበር።
ስለዚህ በምሳሌ እንዲህ ተብሎ ተነገረ።
እሳት ከሐሴቦን ነበልባልም ከሴዎን ከተማ ወጣ።
ሞዓብ ሆይ ወዮልህ!
ገተርናቸው ከሐሴቦን እስከ ዴቦን ድረስ ጠፉ።
እስራኤልም እንደዚህ በአሞራውያን ምድር ተቀመጡ።
ሙሴም ሰላዮችን ወደ ኢያዜር ሰደደ መንደሮችዋንም ወሰዱ በዚያም የነበሩትን አሞራውያን አባረሩ።
ተመልሰውም በበሳን መንገድ ወጡ የባሳንም ንጉሥ ዐግ ከሕዝቡ ሁሉ ጋር በኤድራይ ይወጋቸው ዘንድ ወጣ።
እግዚአብሔርም ሙሴን እርሱንና ሕዝቡን ሁሉ ምድሪቱንም አሳልፌ በእጅህ ሰጥቼአለሁና አትፍራው።
በሐሴቦንም በተቀመጠው በአሞራውያን ንጉሥ በሴዎን እንዳደረግህ እንዲሁ ታደርግበታለህ አለው።
እርሱንና ልጆቹን ሕዝቡንም ሁሉ መቱ ሰውም አልቀረለትም ምድሩንም ወረሱ።
ማኅበሩም ሁሉ ድምፃቸውን አንሥተው ጮኹ ሕዝቡም በዚያ ሌሊት አለቀሱ።
የእስራኤልም ልጆች ሁሉ በሙሴና በአሮን ላይ አጕረመረሙ ማኅበሩም ሁሉ በግብፅ ምድር ሳለን ምነው በሞትን ኖሮ! ወይም በዚህ ምድረ በዳ ምነው በሞትን ኖሮ።
እግዚአብሔርም በሰይፍ እንሞት ዘንድ ወደዚች ምድር ለምን ያገባናል? ሴቶቻችንና ልጆቻችን ምርኮ ይሆናሉ ወደ ግብፅ መመለስ አይሻለንምን? አሉአቸው።
እርስ በርሳቸውም ኑ አለቃ ሾመን ወደ ግብፅ እንመለስ ተባባሉ።
ሙሴና አሮንም በእስራኤል ልጆች ጉባኤ ፊት በግምባራቸው ወደቁ።
ምድርን ከሰለሉት ጋር የነበሩት የነዌ ልጅ ኢያሱና የዮፎኒ ልጅ ካሌብ ልብሳቸውን ቀደዱ።
ለእስራኤልም ልጆች ማኅበር ሁሉ ዞረን የሰለልናት ምድር እጅግ መልካም ናት።
እግዚአብሔርስ ከወደደን ወተትና ማር ወደምታፈስሰው ወደዚች ምድር ያገባናል እርስዋንም ይሰጠናል።
ነገር ግን በእግዚአብሔር ላይ አታምፁ እንደ እንጀራ ይሆኑልናልና የምድሪቱን ሰዎች አትፍሩ።
ጥላቸው ከላያቸው ተገፍፎአል እግዚአብሔርም ከእኛ ጋር ነው አትፍሩአቸው ብለው ተናገሩአቸው።
ማኅበሩ ሁሉ ግን በድንጋይ ይወግሩአቸው ዘንድ ተማከሩ የእግዚአብሔርም ክብር ለእስራኤል ልጆች ሁሉ በመገናኛው ድንኳን ተገለጠ።
እግዚአብሔርም ሙሴን ይህ ሕዝብ እስከ መቼ ይንቀኛል? በፊቱስ ባደረግሁት ተአምራት ሁሉ እስከ መቼ አያምንብኝም?
ከርስታቸው አጠፋቸው ዘንድ በቸነፈር እመታቸዋለሁ አንተም ከእነርሱ ለሚበዛና ለሚጠነክር ሕዝብ አደርግሃለሁ አለው።
ሙሴም እግዚአብሔርን አለው ግብፃውያን ይሰማሉ ይህን ሕዝብ ከመካከላቸው በኃይልህ አውጥተኸዋልና።
ለዚችም ምድር ሰዎች ይናገራሉ አንተ እግዚአብሔር በዚህ ሕዝብ መካከል እንደ ሆንህ ሰምተዋል።
አንተም አቤቱ ፊት ለፊት ተገልጠሃል ደመናህም በላያቸው ቆሞአል በቀንም በደመና ዓምድ በሌሊትም በእሳት ዓምድ በፊታቸው ትሄዳለህ።
ይህን ሕዝብ እንደ አንድ ሰው ብትገድል ዝናህን የሰሙ አሕዛብ።
እግዚአብሔር ይህን ሕዝብ ወደ ማለላቸው ምድር ያገባቸው ዘንድ አልቻለምና በምድረ በዳ ገደላቸው ብለው ይናገራሉ።
ምሕረቱ የበዛ የጌታ ኃይል ታላቅ ይሁን።
አሁንም እባክህ እግዚአብሔር ታጋሽና አበሳንና መተላለፍን ይቅር የሚል ኃጢአተኞችንም ከቶ የማያነጻ።
የአባቶችን ኃጢአት እስከ ሦስትና እስከ አራት ትውልድ ድረስ በልጆች ላይ የሚያመጣ ነው ብለህ እንደ ተናገርህ።
ይህን ሕዝብ ከግብፅ ምድር ካወጣህ ጀምሮ እስከ ዛሬ ድረስ ይቅር እንዳልሃቸው እባክህ እንደ ምሕረትህ ብዛት የዚህን ሕዝብ ኃጢአት ይቅር በል።
እግዚአብሔርም አለ እንደ ቃልህ ይቅር አልሁ።
ነገር ግን እኔ ሕያው ነኛ በእውነት የእግዚአብሔር ክብር ምድርን ሁሉ ይሞላል።
በግብፅ ምድርና በምድረ በዳ ያደረግሁትን ተአምራቴንና ክብሬን ያዩ እነዚህ ሰዎች ሁሉ አሥር ጊዜ ስለ ተፈታተኑኝ።
ነገሬንም ስላልሰሙ በእውነት ለአባቶቻቸው የማልሁላቸውን ምድር አያዩም ከእነርሱም የናቀኝ ሰው ሁሉ አያያትም።
ባሪያዬ ካሌብ ግን ሌላ መንፈስ ከእርሱ ጋር ስለ ሆነ ፈጽሞም ስለተከተለኝ እርሱ ወደ ገባባት ምድር አገባዋለሁ ዘሩም ይወርሳታል።
አማሌቅና ከነዓናዊውም በሸለቆው ውስጥ ተቀምጦአል በነጋው ተመልሳችሁ በኤርትራ ባሕር መንገድ ወደ ምድረ በዳ ሂዱ።
እግዚአብሔርም ሙሴንና አሮንን እንዲህ ብሎ ተናገራቸው።
የሚያጕረመርምብኝን ይህን ክፉ ሕዝብ እስከ መቼ እታገሠዋለሁ? በእኔ ላይ የሚያጕረመርሙትን የእስራኤልን ልጆች ማጕረምረም ሰማሁ።
እንዲህ በላቸው እኔ ሕያው ነኝና በጆሮዬ እንደ ተናገራችሁት እንዲሁ በእውነት አደርግባችኋለሁ ይላል እግዚአብሔር።
በድኖቻችሁ በዚህ ምድረ በዳ ይወድቃሉ የተቆጠራችሁ ሁሉ እንደቁጥራችሁ ከሀያ ዓመት ጀምሮ ከዚያም በላይ የሆነ ሁሉ እናንተ ያጕረመረማችሁብኝ።
ከዮፎኒ ልጅ ከካሌብና ከነዌ ልጅ ከኢያሱ በቀር በእርስዋ አስቀምጣችሁ ዘንድ እጄን ዘርግቼ ወደ ማልሁላችሁ ምድር በእውነት እናንተ አትገቡም።
ምርኮኛ ይሆናሉ ያላችኋቸውን ልጆቻችሁን እነርሱን አገባቸዋለሁ እናንተም የናቃችኋትን ምድር ያውቃሉ።
እናንተ ግን በድኖቻችሁ በዚህ ምድረ በዳ ይወድቃሉ።
ልጆቻችሁም በምድረ በዳ አርባ ዓመት ይቅበዘበዛሉ በድኖቻችሁም በምድረ በዳ እስኪጠፉ ድረስ ግልሙትናችሁን ይሸከማሉ።
ምድሪቱን በሰላለችሁባት ቀን ቍጥር አርባ ቀን ስለ አንድ ቀንም አንድ ዓመት።
ኃጢአታችሁን አርባ ዓመት ትሸከማላችሁ ቍጣዬንም ታውቃላችሁ።
እኔ እግዚአብሔር በእኔ ላይ በተሰበሰበ በዚህ ክፉ ማኅበር ሁሉ ላይ እንዲህ አደርጋለሁ ብዬ ተናገርሁ በዚህ ምድረ በዳ ያልቃሉ በዚያም ይሞታሉ።
ምድሪቱንም ሊሰልሉ ሙሴ ልኮአቸው የተመለሱት ሰዎች ክፉ ወሬም ስለ ምድሪቱ እያወሩ በእርሱ ላይ ማኅበሩ ሁሉ እንዲያጕረመርሙ ያደረጉ።
ክፉ ወሬ ያወሩ እነዚያ ሰዎች በእግዚአብሔር ፊት በመቅሠፍት ሞቱ።
ነገር ግን ምድሪቱን ሊሰልሉ ከሄዱ ሰዎች የነዌ ልጅ ኢያሱና የዮፎኒ ልጅ ካሌብ በሕይወት ተቀመጡ።
ሙሴም ይህን ለእስራኤል ልጆች ሁሉ ነገረ ሕዝቡም እጅግ አዘኑ።
በነጋውም ማልደው ተነሡ ወደ ተራራውም ራስ መጥተው እነሆ መጣን እኛ በድለናልና እግዚአብሔር ወዳለው ስፍራ እንወጣለን አሉ።
ሙሴም አለ የእግዚአብሔርን ትእዛዝ ለምን ትተላለፋላችሁ? አይጠቅማችሁም።
እግዚአብሔር በእናንተ መካከል አይደለምና በጠላቶቻችሁ ፊት እንዳትወድቁ አትውጡ።
አማሌቃዊና ከነዓናዊ በፊታችሁ ናቸውና በሰይፍ ትወድቃላችሁ እግዚአብሔርን ከመከተል ተመልሳችኋልና እግዚአብሔር ከእናንተ ጋር አይሆንም።
እነርሱ ግን ወደ ተራራው ራስ ሊወጡ ደፈሩ ነገር ግን የእግዚአብሔር ቃል ኪዳን ታቦትና ሙሴ ከሰፈሩ አልተነሡም።
በዚያም ተራራ ላይ የተቀመጡ አማሌቃዊና ከነዓናዊ ወረዱ መትተዋቸውም እስከ ሔርማ ድረስ አሳደዱአቸው።
ከእስራኤልም ልጆች ሁለት መቶ አምሳ ሰዎች ከእነርሱ ጋር ወሰዱ ከጉባኤው የተመረጡ ዝናቸውም የተሰማ የማኅበሩ አለቆች ነበሩ።
በሙሴና በአሮን ላይ ተሰብስበው ማኅበሩ ሁሉ እያንዳንዳቸው ቅዱሳን ናቸውና እግዚአብሔርም በመካከላቸው ነውና እናንተ እጅግ አብዝታችኋል።
በእግዚአብሔርም ጉባኤ ላይ ለምን ትታበያላችሁ? አሉ።
ሙሴም በሰማ ጊዜ በግምባሩ ወደቀ።
ለቆሬም ለወገኑም ሁሉ ነገ እግዚአብሔር ለእርሱ የሚሆነውን ቅዱስም የሚሆነውን ያስታውቃል የመረጠውንም ሰው ወደ እርሱ ያቀርበዋል።
እንዲሁ አድርጉ ቆሬና ወገንህ ሁሉ ጥናዎቹን ውሰዱ።
ነገም በእግዚአብሔር ፊት እሳት አድርጉባቸው ዕጣንም ጨምሩባቸው እንዲህም ይሆናል።
እግዚአብሔር የሚመርጠው እርሱ ቅዱስ ይሆናል እናንተ የሌዊ ልጆች ሆይ እጅግ አብዝታችኋል ብሎ ተናገራቸው።
ሙሴም ቆሬን አለው እናንተ የሌዊ ልጆች ስሙ።
የእስራኤል አምላክ ከእስራኤል ማኅበር የለያችሁ የእግዚአብሔርንም ማደሪያ አገልግሎት ትሠሩ ዘንድ።
እንድታገለግሉአቸውም በማኅበሩ ፊት ትቆሙ ዘንድ ወደ እርሱ ያቀረባችሁ አይበቃችሁምን?
አንተን ከአንተም ጋር የሌዊን ልጆች ወንድሞችህን ሁሉ ወደ እርሱ አቅርቦአል ክህነትንም ደግሞ ትፈልጋላችሁን?
ስለዚህም አንተና ወገንህ ሁሉ በእግዚአብሔር ላይ ተሰብስባችኋል በእርሱም ላይ ታጕረመርሙ ዘንድ አሮን ማን ነው?
ሙሴም የኤልያብን ልጆች ዳታንና አቤሮንን እንዲጠሩአቸው ላከ እነርሱም አንመጣም።
በምድረ በዳ ትገድለን ዘንድ ወተትና ማር ከምታፈስሰው ምድር ያወጣኸን አይበቃህምን? ደግመህ በእኛ ላይ ራስህን አለቃ ታደርጋለህን?
ደግሞ ወተትና ማር ወደምታፈስስ ምድር አላገባኸንም እርሻና ወይንም አላወረስኸንም።
የእነዚህንስ ሰዎች ዓይኖቻቸውን ታወጣለህን? አንመጣም አሉ።
ሙሴም እጅግ ተቈጣ እግዚአብሔርንም ወደ ቍርባናቸው አትመልከት።
እኔ ከእነርሱ አንድ አህያ ስንኳ አልወሰድሁም ከእነርሱም አንድ ሰው አልበደልሁም አለው።
ሙሴም ቆሬን ነገ አንተ ወገንህም ሁሉ አሮንም በእግዚአብሔር ፊት ሁኑ።
ሁላችሁም ጥናዎቻችሁን ውሰዱ ዕጣንም አድርጉባቸው እያንዳንዳችሁም ጥናዎቻችሁን ወደ እግዚአብሔር ፊት አምጡ።
እያንዳንዱም ጥናውን ወሰደ እሳትም አደረገበት ዕጣንም ጨመረበት ከሙሴና ከአሮንም ጋር በመገናኛው ድንኳን ደጃፍ ቆመ።
ቆሬም ማኅበሩን ሁሉ ወደ መገናኛው ድንኳን ደጃፍ በእነርሱ ላይ ሰበሰበ የእግዚአብሔርም ክብር ለማኅበሩ ሁሉ ተገለጠ።
ሁሉን በቅጽበት አጠፋቸው ዘንድ ከዚህ ማኅበር መካከል ፈቀቅ በሉ።
እነርሱም በግምባራቸው ወድቀው አምላክ ሆይ አንተ የሰው ሁሉ ነፍስ አምላክ አንድ ሰው ኃጢአት ቢሠራ አንተ በማኅበሩ ሁሉ ላይ ትቈጣለህን? አሉ።
ለማኅበሩ ከቆሬና ከዳታን ከአቤሮንም ማደሪያ ዙሪያ ፈቀቅ በሉ ብለህ ንገራቸው።
ሙሴም ተነሥቶ ወደ ዳታንና ወደ አቤሮን ሄደ የእስራኤልም ሽማግሌዎች ተከተሉት።
ማኅበሩንም እባካችሁ ከእነዚህ ክፉዎች ድንኳን ፈቀቅ በሉ በኃጢአታቸውም ሁሉ እንዳትጠፉ ለእነርሱ የሆነውን ሁሉ አትንኩ ብሎ ተናገራቸው።
ከቆሬና ከዳታን ከአቤሮንም ማደሪያ ከዙሪያውም ሁሉ ፈቀቅ አሉ ዳታንና አቤሮንም ሴቶቻቸውም ልጆቻቸውም ሕፃናቶቻቸውም ወጥተው በድንኳኖቻቸው ደጃፍ ቆሙ።
ሙሴም አለ ይህን ሥራ ሁሉ አደርግ ዘንድ እግዚአብሔር እንደ ላከኝ እንጂ ከልቤ እንዳይደለ በዚህ ታውቃላችሁ።
እነዚህ ሰዎች ሰው እንደሚሞት ቢሞቱ ወይም እንደ ሰው ሁሉ ቢቀሠፉ እግዚአብሔር አልላከኝም።
እግዚአብሔር ግን አዲስ ነገር ቢፈጥር ምድርም አፍዋን ከፍታ እነርሱን ለእነርሱም ያለውን ሁሉ ብትውጣቸው።
በሕይወታቸውም ወደ ሲኦል ቢወርዱ ያን ጊዜ እነዚህ ሰዎች እግዚአብሔርን እንደ ናቁ ታውቃላችሁ።
እንዲህም ሆነ ይህን ቃል ሁሉ መናገር በፈጸመ ጊዜ ከበታቻቸው ያለው መሬት ተሰነጠቀ።
ምድሪቱም አፍዋን ከፍታ እነርሱን ቤተ ሰቦቻቸውንም ለቆሬም የነበሩትን ሰዎች ሁሉ ዕቃዎቻቸውንም ሁሉ ዋጠቻቸው።
እነርሱም ለእነርሱም የነበሩ ሁሉ በሕይወታቸው ወደ ሲኦል ወረዱ ምድሪቱም ተዘጋችባቸው ከጉባኤውም መካከል ጠፉ።
በዙሪያቸው የነበሩ የእስራኤል ልጆች ሁሉ ከጩኸታቸው የተነሣ ምድሪቱ እንዳትውጠን ብለው በረሩ።
እሳትም ከእግዚአብሔር ዘንድ ወጥታ ያጥኑ የነበሩትን ሁለት መቶ አምሳ ሰዎች በላች።
እግዚአብሔርም ሙሴን እንዲህ ብሎ ተናገረው።
ለካህኑ ለአሮን ልጅ ለአልዓዛር እንዲህ ብለህ ንገረው ተቀድሰዋልና ጥናዎቹን ከተቃጠሉት ዘንድ ውሰድ እሳቱንም ወደ ውጭ ጣለው።
በኃጢአታቸው ሰውነታቸውን ያጠፉትን የእነዚያን ሰዎች ጥናዎች ጠፍጥፈህ ለመሠዊያ መለበጫ አድርጋቸው።
በእግዚአብሔር ፊት አቅርበዋቸዋልና የተቀደሱ ናቸው ለእስራኤልም ልጆች ምልክት ይሆናሉ።
ካህኑም አልዓዛር የተቃጠሉት ሰዎች ያቀረቡአቸውን የናስ ጥናዎች ወስዶ ጠፍጥፎም ለመሠዊያው መለበጫ አደረጋቸው።
በቆሬና በወገኑ የደረሰው እንዳይደርስበት ከአሮን ልጆች ያልሆነ ሌላ ሰው በእግዚአብሔር ፊት ዕጣን ያጥን ዘንድ እንዳይቀርብ።
እግዚአብሔር በሙሴ እንደ ተናገረው ለእስራኤል ልጆች መታሰቢያ አደረጋቸው።
በነጋውም የእስራኤል ልጆች ማኅበር ሁሉ እናንተ የእግዚአብሔርን ሕዝብ ገድላችኋል ብለው በሙሴና በአሮን ላይ አጕረመረሙ።
እንዲህም ሆነ ማኅበሩ በሙሴና በአሮን ላይ በተሰበሰቡ ጊዜ ወደ መገናኛው ድንኳን አዩ እነሆም ደመናው ሸፈነው የእግዚአብሔርም ክብር ተገለጠ።
ሙሴና አሮንም ወደ መገናኛው ድንኳን ፊት መጡ።
እግዚአብሔር ሙሴን እንዲህ ብሎ ተናገረው።
ከዚህ ማኅበር መካከል ፈቀቅ በሉ እኔም በቅጽበት አጠፋቸዋለሁ በግምባራቸውም ወደቁ።
ሙሴም አሮንን ጥናህን ውሰድ ከመሠዊያውም ላይ እሳት አድርግበት ዕጣንም ጨምርበት ወደ ማኅበሩም ፈጥነህ ውሰደው አስተስርይላቸውም።
ከእግዚአብሔር ፊት ቍጣ ወጥቶአልና መቅሠፍት ጀምሮአል አለው።
አሮንም ሙሴ እንደ ተናገረው ጥናውን ወስዶ ወደ ጉባኤው መካከል ሮጠ።
እነሆም መቅሠፍቱ በሕዝቡ መካከል ጀምሮ ነበር ዕጣንም ጨመረ ለሕዝቡም አስተሰረየላቸው።
በሙታንና በሕያዋን መካከል ቆመ መቅሠፍቱም ተከለከለ።
በቆሬም ምክንያት ከሞቱት ሌላ በመቅሠፍቱ የሞቱት አሥራ አራት ሺህ ሰባት መቶ ነበሩ።
አሮንም ወደ ሙሴ ወደ መገናኛው ድንኳን ደጃፍ ተመለሰ መቅሠፍቱም ተከለከለ።
እግዚአብሔርም ሙሴን በሲና ምድረ በዳ በመገናኛው ድንኳን ውስጥ በሁለተኛው ወር በመጀመሪያው ቀን ከግብፅ ምድር ከወጡ በኋላ በሁለተኛው ዓመት እንዲህ ብሎ ተናገረው።
የእስራኤልን ልጆች ማኅበር ሁሉ ድምር በየወገናቸው በየአባቶቻቸው ቤቶች በየስማቸው ቍጥር ወንዱን በየራሱ ውሰዱ።
ከሀያ ዓመት ጀምሮ ከዚያም በላይ ያለውን ከእስራኤል ወደ ሰልፍ የሚወጡትን ሁሉ።
አንተና አሮን በየሠራዊቶቻቸው ቍጠሩአቸው።
ከየነገዱም አንድ ሰው የአባቶቹ ቤት አለቃ ከእናንተ ጋር ይሁን።
ከእናንተም ጋር የሚቆሙት ሰዎች ስሞቻቸው እነዚህ ናቸው ከሮቤል የሰዲዮር ልጅ።
ኤሊሱር ከስምዖን የሱሪሰዳይ ልጅ ሰለሚኤል።
ከይሁዳ የአሚናዳብ ልጅ ነአሶን።
ከይሳኮር የሶገር ልጅ ናትናኤል።
ከዛብሎን የኬሎን ልጅ ኤልያብ።
ከዮሴፍ ልጆች ከኤፍሬም የዓሚሁድ ልጅ ኤሊሳማ ከምናሴ የፍዳሱ ልጅ ገማልኤል።
ከብንያም የጋዴዮን ልጅ አቢዳን።
ከዳን የአሚሳዳይ ልጅ አኪዔዘር።
ከአሴር የኤክራን ልጅ ፋግኤል።
ከጋድ የራጉኤል ልጅ ኤሊሳፍ።
ከንፍታሌም የዔናን ልጅ አኪሬ።
ከማኅበሩ የተመረጡ የእስራኤል አእላፍ ታላላቆች የአባቶቻቸው ነገድ አለቆች እነዚህ ናቸው።
ሙሴና አሮንም እነዚህን በስማቸው የተጠሩትን ሰዎች ወሰዱአቸው።
በሁለተኛውም ወር በመጀመሪያው ቀን ማኅበሩን ሁሉ ሰበሰቡአቸው ከሀያ ዓመት ጀምሮ ከዚያም በላይ ያለውን በየራሱ በየወገኑም በየአባቶቻቸውም ቤቶች በየስማቸው ቍጥር ትውልዳቸውን ተናገሩ።
እግዚአብሔር ሙሴን እንዳዘዘ እንዲሁ በሲና ምድረ በዳ ቈጠራቸው።
የእስራኤል በኵር የሮቤል ልጆች በየትውልዳቸው በየወገናቸው በየአባቶቻቸው ቤቶች እንደየስማቸው ቍጥር በየራሳቸው ከሀያ ዓመት ጀምሮ ከዚያም በላይ ያለው ወንድ ሁሉ ወደ ሰልፍ የሚወጡት ሁሉ።
ከሮቤል ነገድ የተቈጠሩ አርባ ስድስት ሺህ አምስት መቶ ነበሩ።
የስምዖን ልጆች በየትውልዳቸው በየወገናቸው በየአባቶቻቸው ቤቶች የተቈጠሩ እንደየስማቸው ቍጥር በየራሳቸው ከሀያ ዓመት ጀምሮ ከዚያም በላይ ያለው ወንድ ሁሉ ወደ ሰልፍ የሚወጡት ሁሉ።
ከስምዖን ነገድ የተቈጠሩት አምሳ ዘጠኝ ሺህ ሦስት መቶ ነበሩ።
የይሁዳ ልጆች በየትውልዳቸው በየወገናቸው በየአባቶቻቸው ቤቶች እንደየስማቸው ቍጥር ከሀያ ዓመት ጀምሮ ከዚያም በላይ ያሉት ወደ ሰልፍ የሚወጡት ሁሉ።
ከይሁዳ ነገድ የተቈጠሩት ሰባ አራት ሺህ ሰባት መቶ ነበሩ።
የይሳኮር ልጆች በየትውልዳቸው በየወገናቸው በየአባቶቻቸው ቤቶች እንደየስማቸው ቍጥር ከሀያ ዓመት ጀምሮ ከዚያም በላይ ያሉት ወደ ሰልፍ የሚወጡት ሁሉ።
ከይሳኮር ነገድ የተቈጠሩት አምሳ አራት ሺህ አራት መቶ ነበሩ።
የዛብሎን ልጆች በየትውልዳቸው በየወገናቸው በየአባቶቻቸው ቤቶች እንደየስማቸው ቍጥር ከሀያ ዓመት ጀምሮ ከዚያም በላይ ያሉት ወደ ሰልፍ የሚወጡት ሁሉ።
ከዛብሎን ነገድ የተቈጠሩት አምሳ ሰባት ሺህ አራት መቶ ነበሩ።
ከዮሴፍ ልጆች የኤፍሬም ልጆች በየትውልዳቸው በየወገናቸው በየአባቶቻቸው ቤቶች እንደየስማቸው ቍጥር ከሀያ ዓመት ጀምሮ ከዚያም በላይ ያሉት ወደ ሰልፍ የሚወጡት ሁሉ።
ከኤፍሬም ነገድ የተቈጠሩት አርባ ሺህ አምስት መቶ ነበሩ።
የምናሴ ልጆች በየትውልዳቸው በየወገናቸው በየአባቶቻቸው ቤቶች እንደየስማቸው ቍጥር ከሀያ ዓመት ጀምሮ ከዚያም በላይ ያሉት ወደ ሰልፍ የሚወጡት ሁሉ።
ከምናሴ ነገድ የተቈጠሩት ሠላሳ ሁለት ሺህ ሁለት መቶ ነበሩ።
የብንያም ልጆች በየትውልዳቸው በየወገናቸው በየአባቶቻቸው ቤቶች እንደየስማቸው ቍጥር ከሀያ ዓመት ጀምሮ ከዚያም በላይ ያሉት ወደ ሰልፍ የሚወጡት ሁሉ።
ከብንያም ነገድ የተቈጠሩት ሠላሳ አምስት ሺህ አራት መቶ ነበሩ።
የጋድ ልጆች በየትውልዳቸው በየወገናቸው በየአባቶቻቸው ቤቶች እንደየስማቸው ቍጥር ከሀያ ዓመት ጀምሮ ከዚያም በላይ ያሉት ወደ ሰልፍ የሚወጡት ሁሉ።
ከጋድ ነገድ የተቈጠሩት አርባ አምስት ሺህ ስድስት መቶ አምሳ ነበሩ።
የዳን ልጆች በየትውልዳቸው በየወገናቸው በየአባቶቻቸው ቤቶች እንደየስማቸው ቍጥር ከሀያ ዓመት ጀምሮ ከዚያም በላይ ያሉት ወደ ሰልፍ የሚወጡት ሁሉ።
ከዳን ነገድ የተቈጠሩት ስድሳ ሁለት ሺህ ሰባት መቶ ነበሩ።
የአሴር ልጆች በየትውልዳቸው በየወገናቸው በየአባቶቻቸው ቤቶች እንደየስማቸው ቍጥር ከሀያ ዓመት ጀምሮ ከዚያም በላይ ያሉት ወደ ሰልፍ የሚወጡት ሁሉ።
ከአሴር ነገድ የተቈጠሩት አርባ አንድ ሺህ አምስት መቶ ነበሩ።
የንፍታሌም ልጆች በየትውልዳቸው በየወገናቸው በየአባቶቻቸው ቤቶች እንደየስማቸው ቍጥር ከሀያ ዓመት ጀምሮ ከዚያም በላይ ያሉት ወደ ሰልፍ የሚወጡት ሁሉ።
ከንፍታሌም ነገድ የተቈጠሩት አምሳ ሦስት ሺህ አራት መቶ ነበሩ።
የተቈጠሩት ሙሴና አሮን አሥራ ሁለቱም የእስራኤል አለቆች የቈጠሩአቸው እነዚህ ናቸው እያንዳንዱ የአባቶቹ ቤት አለቃ ነበረ።
ከእስራኤልም ልጆች የተቈጠሩት ሁሉ በየአባቶቻቸው ቤቶች ከሀያ ዓመት ጀምሮ ከዚያም በላይ ያሉት ወደ ሰልፍ የሚወጡት ሁሉ የተቈጠሩት ሁሉ ስድስት መቶ ሦስት ሺህ አምስት መቶ አምሳ ነበሩ።
ሌዋውያን ግን በየአባቶቻቸው ነገድ ከእነርሱ ጋር አልተቈጠሩም።
የሌዊን ነገድ አትቍጠረው ቍጥራቸውንም ከእስራኤል ልጆች ጋር አታድርግ።
ነገር ግን በምስክሩ ማደሪያና በዕቃዎች ሁሉ ለእርሱም በሚሆነው ነገር ሁሉ ላይ ሌዋውያንን አቁማቸው ማደሪያውንና ዕቃዎችን ሁሉ ይሸከሙ ያገልግሉትም በማደሪያውም ዙሪያ ይስፈሩ።
ማደሪያውም ሲነሣ ሌዋውያን ይንቀሉት ማደሪያውም በሰፈረ ጊዜ ሌዋውያን ይትከሉት ሌላ ሰው ግን ቢቀርብ ይገደል።
የእስራኤልም ልጆች እያንዳንዱ በየሰፈሩ በየዓላማውም በየጭፍራውም ይሰፍራሉ።
ነገር ግን በእስራኤል ልጆች ላይ ቍጣ እንዳይወርድ ሌዋውያን በምስክሩ ማደሪያ ዙሪያ ይስፈሩ ሌዋውያንም የምስክሩን ማደሪያ ይጠብቁ።
የእስራኤል ልጆች እንዲሁ አደረጉ እግዚአብሔር ሙሴን እንዳዘዘው ሁሉ እንዲሁ አደረጉ።
እግዚአብሔርም ሙሴን በዮርዳኖስ አጠገብ በኢያሪኮ አንጻር በሞዓብ ሜዳ እንዲህ ብሎ ተናገረው።
ሌዋውያን የሚቀመጡባቸውን ከተሞች ከርስታቸው ይሰጡ ዘንድ የእስራኤልን ልጆች እዘዛቸው በከተሞቹም ዙሪያ ያለውን መሰምርያ ለሌዋውያን ስጡ።
እነርሱም በከተሞቹ ውስጥ ይቀመጣሉ መሰምርያቸውም ለከብቶቻቸው ለእንስሶቻቸውም ለእነርሱም ላለው ሁሉ ይሁን።
ለሌዋውያንም የምትሰጡት የከተማ መሰምርያ በከተማው ዙሪያ ከቅጥሩ ወደ ውጭ አንድ ሺህ ክንድ ይሁን።
ከከተማው ውጭ በምሥራቅ በኩል ሁለት ሺህ ክንድ በደቡብ በኩል ሁለት ሺህ ክንድ በምዕራብ በኩል ሁለት ሺህ ክንድ።
በሰሜንም በኩል ሁለት ሺህ ክንድ ትከነዳላችሁ ከተማውም በመካከል ይሆናል ይህም የከተሞቹ መሰምርያ ይሆንላቸዋል።
ለሌዋውያንም የምትሰጡአቸው ስድስቱ የመማፀኛ ከተሞች ናቸው እነርሱም ነፍሰ ገዳይ ይሸሽባቸው ዘንድ የምትሰጡአቸው ናቸው።
ከእነዚህም ሌላ አርባ ሁለት ከተሞች ትሰጣላችሁ።
ለሌዋውያን የምትሰጡአቸው ከተሞች ሁሉ አርባ ስምንት ከተሞች ይሆናሉ ከመሰምርያቸው ጋር ትሰጡአቸዋላችሁ።
ከእስራኤል ልጆች ርስት ለሌዋውያን የምትሰጡአቸውን ከተሞች እንዲሁ ስጡ ከብዙዎቹ ብዙ ከጥቂቶቹ ጥቂት ትወስዳላችሁ።
እያንዳንዱ እንደ ወረሱት እንደ ርስታቸው መጠን ከከተሞቻቸው ለሌዋውያን ይሰጣሉ።
ለእስራኤል ልጆች እንዲህ ብለህ ንገራቸው ወደ ከነዓን ምድር ዮርዳኖስን በተሻገራችሁ ጊዜ።
በስሕተት ነፍስ የገደለ ወደዚያ ይሸሽ ዘንድ የመማፀኛ ከተሞች እንዲሆኑላችሁ ከተሞችን ለእናንት ለዩ።
ነፍሰ ገዳዩ በማኅበሩ ፊት ለፍርድ እስኪቆም ድረስ እንዳይሞት ከተሞቹም ከደም ተበቃይ የመማፀኛ ከተሞች ይሁኑላችሁ።
የምትሰጡአቸውም ስድስቱ ከተሞች የመማፀኛ ከተሞች ይሁኑላችሁ።
በዮርዳኖስ ማዶ ሦስት ከተሞች ትሰጣላችሁ በከነዓንም ምድር ሦስት ከተሞች ትሰጣላችሁ የመማፀኛ ከተሞች ይሆናሉ።
በስሕተት ነፍስ የገደለ ይሸሽበት ዘንድ እነዚህ ስድስት ከተሞች ለእስራኤል ልጆች በመካከላቸው ለሚቀመጡ እንግዶችና መጻተኞች መማፀኛ ይሆናሉ።
በብረት መሣርያ እስኪሞት ድረስ ቢመታው ነፍሰ ገዳይ ነው ነፍሰ ገዳዩም ፈጽሞ ይገደል።
ሰውም በሚሞትበት በእጁ ባለው ድንጋይ ቢመታው የተመታውም ቢሞት እርሱ ነፍሰ ገዳይ ነው ነፍሰ ገዳዩም ፈጽሞ ይገደል።
ሰውም በሚሞትበት በእጁ ባለው በእንጨት መሣርያ ቢመታው የተመታውም ቢሞት እርሱ ነፍሰ ገዳይ ነው ነፍሰ ገዳዩም ፈጽሞ ይገደል።
ደም ተበቃዩ ራሱ ነፍሰ ገዳዩን ይግደል ባገኘው ጊዜ ይግደለው።
እስኪሞት ድረስ በጥላቻ ቢደፋው ወይም ሸምቆ አንዳች ነገር ቢጥልበት።
ወይም በጥላቻ እስኪሞት ድረስ በእጁ ቢመታው የመታው ፈጽሞ ይገደል ነፍሰ ገዳይ ነው ደም ተበቃዩ ባገኘው ጊዜ ነፍሰ ገዳዩን ይግደለው።
ነገር ግን ያለ ጥላቻ ድንገት ቢደፋው ሳይሸምቅም አንዳች ነገር ቢጥልበት።
ወይም ሳያየው እስኪሞት ድረስ ሰው የሚሞትበትን ድንጋይ ቢጥልበት ጠላቱም ባይሆን ክፉም ያደርግበት ዘንድ ባይሻ።
ማኅበሩ በመቺውና በደም ተባቃዩ መካከል ፍርድን እንደዚሁ ይፍረድ።
ማኅበሩም ነፍሰ ገዳዩን ከደም ተበቃዩ እጅ ያድነዋል ማኅበሩም ወደ ሸሸበት ወደ መማፀኛ ከተማ ይመልሰዋል።
ደም ተበቃዩም ከመማፀኛው ከተማ ዳርቻ ውጭ ቢያገኘው ደም ተበቃዩም ነፍሰ ገዳዩን ቢገድለው የደም ዕዳ አይሆንበትም።
ዋነኛው ካህን እስኪሞት ድረሰ በመማፀኛው ከተማ ውስጥ መቀመጥ ይገባው ነበርና ዋነኛው ካህን ከሞተ በኋላ ግን ነፍሰ ገዳዩ ወደ ርስቱ ምድር ይመለሳል።
ነፍሰ ገዳይ ሁሉ በምስክሮች አፍ ይገደላል በአንድ ምስክር ግን ማናቸውንም ሰው መግደል አይገባም።
ሞት የተፈረደበትን ነፍሰ ገዳዩንም ለማዳን የነፍስ ዋጋ አትቀበሉ እርሱ ፈጽሞ ይገደል።
ዋነኛው ካህን ሳይሞት ወደ ምድሩ ይመለስ ዘንድ ወደ መማፀኛው ከተማ ከሸሸው የነፍስ ዋጋ አትቀበሉ።
ደም ምድሪቱን ያረክሳታልና የምትኖሩባትን ምድር አታርክሱአት በደም አፍሳሹ ደም ካልሆነ በቀር ምድሪቱ ከፈሰሰባት ደም አትነጻም።
እኔ እግዚአብሔር በእስራኤል ልጆች መካከል አድራለሁና የምትኖሩባትን በመካከልዋም የማድርባትን ምድር አታርክሱአት።
የእስራኤል ልጆች ለምጻሙን ሁሉ ፈሳሽ ነገርም ያለበትን ሁሉ በሬሳም የረከሰውን ሁሉ ከሰፈሩ እንዲያወጡ እዘዛቸው።
ወንዱንና ሴቱን አውጡ እኔ በመካከሉ የማድርበትን ሰፈራቸውን እንዳያረክሱ ከሰፈሩ አውጡአቸው።
የእስራኤልም ልጆች እንዲሁ አደረጉ ከሰፈሩ አወጡአቸው እግዚአብሔር ሙሴን እንደ ተናገረው የእስራኤል ልጆች እንዲሁ አደረጉ።
ለእስራኤል ልጆች ንገራቸው ወንድ ወይም ሴት የእግዚአብሔርን ትእዛዝ ይተላለፍ ዘንድ ሰው የሚሠራውን ኃጢአት ቢሠራ በዚያም ሰው ላይ በደል ቢሆን በሠራው ኃጢአት ይናዘዝ።
የወሰደውንም በሙሉ ይመልስ አምስተኛውንም ይጨምርበት ለበደለውም ሰው ይስጠው።
ነገር ግን ይመልስለት ዘንድ ሰውዮው ዘመድ ባይኖረው ስለ በደል ለእግዚአብሔር የሚመልሰው ነገር ለካህኑ ይሁን ይህም ስለ እርሱ ማስተሰረያ ከሚደረግበት አውራ በግ በላይ ይጨመር።
የእስራኤልም ልጆች ለካህኑ የሚያቀርቡት የተቀደሰ የማንሣት ቍርባን ሁሉ ለእርሱ ይሁን።
የተቀደሰ የሰው ነገር ሁሉ ሰውም ለካህኑ የሚሰጠው ሁሉ ለእርሱ ይሁን።
ለእስራኤል ልጆች ንገራቸው የማንኛውም ሰው ሚስት ከእርሱ ፈቀቅ ብትል በእርሱም ላይ ብትበድል።
ከሌላም ሰው ጋር ብትተኛ ከባልዋም ዓይን ቢሸሸግ እርስዋም ተሰውራ ብትረክስ ምስክርም ባይኖርባት በምንዝርም ባትገኝ።
በባልዋም ላይ የቅንዓት መንፈስ ቢመጣበት እርስዋም ስትረክስ ስለ ሚስቱ ቢቀና ወይም እርስዋ ሳትረክስ የቅንዓት መንፈስ ቢመጣበት ስለ ሚስቱም ቢቀና።
ያ ሰው ሚስቱን ወደ ካህኑ ያምጣት የኢፍ መስፈሪያም አሥረኛ እጅ ገብስ ዱቄት ቍርባን ስለ እርስዋ ያምጣ የቅንዓት ቍርባን ነውና።
ኃጢአትንም የሚያሳስብ የመታሰቢያ ቍርባን ነውና ዘይት አያፍስስበት ዕጣንም አይጨምርበት።
ካህኑም ያቀርባታል በእግዚአብሔርም ፊት ያቆማታል።
ካህኑም የተቀደሰ ውኃ በሸክላ ዕቃ ይወስዳል ካህኑም በማደሪያው ውስጥ ካለው ትቢያ ወስዶ በውኃ ላይ ይረጨዋል።
ካህኑም ሴቲቱን በእግዚአብሔር ፊት ያቆማታል የሴቲቱንም ራስ ይገልጣል በእጅዋም ለመታሰቢያ የሚሆነውን የእህል ቍርባን ለቅንዓት ቍርባን።
ያኖራል በካህኑም እጅ እርግማንን የሚያመጣው መራራ ውኃ ይሆናል።
ካህኑም ያምላታል ሴቲቱንም እንዲህ ይላታል ሌላ ወንድ አልተኛሽ ባልሽንም አልተውሽ ራስሽንም አላረከስሽ እንደ ሆነ እርግማንን ከሚያመጣ ከዚህ መራራ ውኃ ንጹሕ ሁኚ።
ነገር ግን ባልሽን ትተሽ ረክሰሽ እንደ ሆነ ከባልሽም ሌላ ከወንድ ጋር ተኝተሽ እንደሆነ።
ካህኑም ሴቲቱን በመርገም መሐላ ያምላታል ካህኑም ሴቲቱን እግዚአብሔር ጭንሽን እያሰለሰለ ሆድሽንም እየነፋ።
እግዚአብሔር ለመርገምና ለመሐላ በሕዝብሽ መካከል ያድርግሽ።
እርግማንንም የሚያመጣ ይህ ውኃ ወደ ሆድሽ ይግባ ሆድሽንም ይንፋው ጭንሽንም ያበስብሰው ይላታል ሴቲቱም አሜን አሜን ትላለች።
ካህኑም እነዚህን መርገሞች በሰሌዳ ይጽፈዋል በመራራውም ውኃ ይደመስሰዋል።
እርግማን የሚያመጣውንም መራራ ውኃ ለሴቲቱ ይጠጣታል የእርግማኑም ውኃ በገባባት ጊዜ መራራ ይሆናል።
ካህኑም የቅንዓቱን የእህል ቍርባን ከሴቲቱ እጅ ይወስዳል የእህሉንም ቍርባን በእግዚአብሔር ፊት ይወዘውዘዋል ወደ መሠዊያውም ያመጣዋል።
ካህኑም ከእህሉ ቍርባን አንድ እፍኝ ሙሉ ለመታሰቢያው ወስዶ በመሠዊያው ላይ ያቃጥለዋል ከዚያም በኋላ ለሴቲቱ ውኃውን ያጠጣታል።
ውኃውን ካጠጣት በኋላ እንዲህ ይሆናል ረክሳና በባልዋ ላይ አመንዝራ እንደ ሆነች።
እርግማንን የሚያመጣው ውኃ ገብቶ መራራ ይሆንባታል ሆድዋም ይነፋል ጭንዋም ይሰለስላል ሴቲቱም በሕዝብዋ መካከል ለመርገም ትሆናለች።
ያልረከሰች ያለ ነውርም እንደ ሆነች ንጹሕ ትሆናለች ልጆችንም ታረግዛለች።
ሴት ባልዋን ትታ በረከሰች ጊዜ ወይም በሰው ላይ የቅንዓት መንፈስ በመጣበት ጊዜ።
ስለ ሚስቱም በቀና ጊዜ የቅንዓት ሕግ ይህ ነው ሴቲቱንም በእግዚአብሔር ፊት ያቁማት ካህኑም እንደዚህ ሕግ ሁሉ ያድርግባት።
ሰውዮውም ከኃጢአት ንጹሕ ይሆናል ሴቲቱም ኃጢአትዋን ትሸከማለች።
የሮቤልና የጋድ ልጆችም እጅግ ብዙ እንስሶች ነበሩአቸው እነሆም የኢያዜር ምድርና የገለዓድ ምድር ለእንስሶች የተመቸ ስፍራ እንደ ነበረ ባዩ ጊዜ።
የጋድና የሮቤል ልጆች መጥተው ሙሴንና ካህኑን አልዓዛርን የማኅበሩንም አለቆች እንዲህ ብለው ተናገሩአቸው።
አጣሮት ዲቦን ኢያዜር ነምራ ሐሴቦን ኤልያሊ ሴባማ ናባው ባያን።
እግዚአብሔር በእስራኤል ማኅበር ፊት የመታው ምድር ለእንስሶች የተመቸ ምድር ነው ለእኛም ለባሪያዎችህ እንስሶች አሉን።
እኛስ በአንተ ዘንድ ሞገስን አግኝተን እንደ ሆነ ይህን ምድር ለባሪያዎችህ ርስት አድርገህ ስጠን ወደ ዮርዳኖስም ማዶ አታሻግረን።
ሙሴም ለጋድና ለሮቤል ልጆች አላቸው ወንድሞቻችሁ ወደ ጦርነት ሲሄዱ እናንተ በዚህ ትቀመጣላችሁን?
እግዚአብሔር ወደሚሰጣቸው ምድር እንዳይሻገሩ የእስራኤልን ልጆች ልብ ለምን ታደክማላችሁ?
ምድሪቱን ይሰልሉ ዘንድ ከቃዴስ በርኔ በሰደድኋቸው ጊዜ አባቶቻችሁ እንዲህ አደረጉ።
ወደ ኤሽኮልም ሸለቆ በሄዱ ጊዜ ምድሪቱንም ባዩ ጊዜ እግዚአብሔር ወደ ሰጣቸው ምድር እንዳይገቡ የእስራኤልን ልጆች ልብ አደከሙ።
በዚያም ቀን የእግዚአብሔር ቍጣ ነደደ።
ከግብፅ የወጡት ከሀያ ዓመት ጀምሮ ከዚያም በላይ ያሉት ሰዎች እኔን ፈጽመው አልተከተሉምና።
ለአብርሃምና ለይስሐቅ ለያዕቆብም እሰጥ ዘንድ የማልሁበትን ምድር አያዩም ብሎ ማለ።
እርሱም በእውነት እግዚአብሔርን ፈጽመው ከተከተሉ ከእነዚህ ከቄኔዛዊው ከዮፎኔ ልጅ ከካሌብና ከነዌ ልጅ ከኢያሱ በቀር።
የእግዚአብሔርም ቍጣ በእስራኤል ላይ ጸና በእግዚአብሔርም ፊት ክፉ ያደረገ ትውልድ ሁሉ እስኪጠፋ ድረስ አርባ ዓመት በምድረ በዳ ውስጥ አቅበዘበዛቸው።
እነሆም የእግዚአብሔርን መዓት በእስራኤል ላይ አብዝታችሁ ትጨምሩ ዘንድ እናንተ የኃጢአተኞች ትውልድ በአባቶቻችሁ ፋንታ ቆማችኋል።
እርሱን ከመከተል ብትመለሱ እርሱ ሕዝቡን በምድረ በዳ ደግሞ ይተዋል ይህንንም ሕዝብ ሁሉ ታጠፋላችሁ።
ወደ እርሱም ቀርበው አሉት በዚህ ለእንስሶቻችን በረቶች ለልጆቻችንም ከተሞች እንሠራለን።
እኛ ግን ለጦርነት ተዘጋጅተን ወደ ስፍራቸው እስክናገባቸው ድረስ በእስራኤል ልጆች ፊት እንሄዳለን በዚህም ምድር ስላሉ ሰዎች ልጆቻችን በተመሸጉ ከተሞች ይቀመጣሉ።
የእስራኤል ልጆች ሁሉ ርስታቸውን እስኪወርሱ ድረስ ወደ ቤቶቻችን አንመለስም።
ከዮርዳኖስ ወዲህ ወደ ምሥራቅ ርስታችን ደርሶናልና እኛ ከዮርዳኖስ ማዶ ወደዚያ ከእነርሱ ጋር ርስት አንወርስም።
ሙሴም አላቸው ይህንስ ነገር ብታደርጉ ተዘጋጅታችሁም በእግዚአብሔር ፊት ወደ ሰልፍ ብትሄዱ።
እርሱም ጠላቶቹን ከፊቱ እስኪያሳድድ ድረስ ምድሪቱም በእግዚአብሔር ፊት ድል እስክትሆን ድረስ ከእናንተ ሰው ሁሉ ጋሻ ጦሩን ይዞ በእግዚአብሔር ፊት ዮርዳኖስን ቢሻገር።
ከዚያ በኋላ ትመለሳላችሁ በእግዚአብሔርም ፊት በእስራኤል ዘንድ ንጹሐን ትሆናላችሁ ይህች ምድርም በእግዚአብሔር ፊት ርስት ትሆንላችኋለች።
እናንተ ግን እንዲህ ባታደርጉ እነሆ እግዚአብሔርን ትበድላላችሁ ኃጢአታችሁም እንዲያገኛችሁ እወቁ።
ለልጆቻችሁ ከተሞች ለበጎቻችሁም በረቶች ሥሩ ከአፋችሁም የወጣውን ነገር አድርጉ።
የጋድና የሮቤልም ልጆች ሙሴን እንዲህ ብለው ተናገሩት እኛ ባሪያዎችህ ጌታችን እንዳዘዘ እናደርጋለን።
ልጆቻችን ሚስቶቻችንም መንጎቻችንም እንስሶቻችንም ሁሉ በዚያ በገለዓድ ከተሞች ይሆናሉ።
እኛ ባሪያዎችህ ግን ሁላችን ጋሻ ጦራችንን ይዘን በእግዚአብሔር ፊት ጌታችን እንደ ተናገረ ወደ ጦርነት እንሄዳለን።
ሙሴም ካህኑን አልዓዛርን የነዌንም ልጅ ኢያሱን የእስራኤልንም ልጆች ነገድ አለቆች ስለ እነርሱ አዘዘ።
ሙሴም የጋድና የሮቤል ልጆች ሁላቸው ጋሻ ጦራቸውን ይዘው ከእናንተ ጋር በእግዚአብሔር ፊት ዮርዳኖስን ቢሻገሩ ምድሪቱንም ድል ብትነሡ የገለዓድን ምድር ርስት አድርጋችሁ ትሰጡአቸዋላችሁ።
ጋሻ ጦራቸውን ይዘው ከእናንተ ጋር ባይሻገሩ ግን በከነዓን ምድር በእናንተ መካከል ርስታቸውን ይወርሳሉ አላቸው።
የጋድና የሮቤልም ልጆች መልሰው እግዚአብሔር ለእኛ ለባሪያዎችህ እንደ ተናገረ እንዲሁ እናደርጋለን።
ጋሻ ጦራችንን ይዘን በእግዚአብሔር ፊት ወደ ከነዓን ምድር እንሻገራለን ከዮርዳኖስም ማዶ ከወዲሁ የወረስነው ርስት ይሆንልናል አሉት።
ሙሴም ለጋድና ለሮቤል ልጆች ለዮሴፍም ልጅ ለምናሴ ነገድ እኩሌታ የአሞራውያንን ንጉሥ የሴዎንን ግዛት የባሳንንም ንጉሥ የዐግን ግዛት ምድሪቱንና በዙሪያዋ ያሉትን ከተሞች ሰጣቸው።
የጋድም ልጆች ዲቦንን አጣሮትን አሮዔርን።
ዓጥሮትሽፋንን ኢያዜርን ዮግብሃን።
ቤትነምራን ቤትሃራንን የተመሸጉ ከተሞች አድርገው ሠሩ የበጎች በረቶችንም ሠሩ።
የሮቤልም ልጆች ሐሴቦንን ኤልያሊን።
ቂርያታይምን ስማቸውም የተለወጠውን ናባውን በኣልሜዎንን ሴባማን ሠሩ እነዚህንም የሠሩአቸውን ከተሞች በሌላ ስም ጠሩአቸው።
የምናሴም ልጅ የማኪር ልጆች ወደ ገለዓድ ሄዱ ወሰዱአትም በእርስዋም የነበሩትን አሞራውያንን አሳደዱ።
ሙሴም ለምናሴ ልጅ ለማኪር ገለዓድን ሰጠ በእርስዋም ተቀመጠ።
የምናሴም ልጅ ኢያዕር ሄዶ መንደሮችዋን ወሰደ የኢያዕርም መንደሮች ብሎ ጠራቸው።
ኖባህም ሄደ ቄናትንም መንደሮችዋንም ወሰደ በስሙም ኖባህ ብሎ ጠራቸው።
የእስራኤልም ልጆች ተጓዙ በኢያሪኮ ፊት ለፊት በዮርዳኖስ ማዶ ባለው በሞዓብ ሜዳ ሰፈሩ።
የሴፎር ልጅ ባላቅ እስራኤል በአሞራውያን ላይ ያደረገውን ሁሉ አየ።
ብዙም ነበረና ሞዓብ ከሕዝቡ እጅግ ፈራ ከእስራኤልም ልጆች የተነሣ ሞዓብ ደነገጠ።
ሞዓብም የምድያምን ሽማግሌዎች በሬ የለመለመውን ሣር እንደሚጨርስ ይህ ጭፍራ በዙሪያችን ያለውን ሁሉ ይጨርሳል አላቸው።
በዚያን ጊዜም የሴፎር ልጅ ባላቅ የሞዓብ ንጉሥ ነበረ።
በወንዙ አጠገብ ባለችው በሕዝቡ ልጆች ምድር በፋቱራ ወደ ተቀመጠው ወደ ቢዖር ልጅ ወደ በለዓም።
እነሆ ከግብፅ የወጣ ሕዝብ አለ እነሆም የምድሩን ሁሉ ፊት ሸፈነ በአቅራቢያችንም ተቀምጦአል።
አሁንም ይህ ሕዝብ ከእኔ ይበልጣልና ልወጋቸውና ከምድሪቱ ላሳድዳቸው እችል እንደ ሆነ እባክህ ና ርገምልኝ።
አንተ የመረቅኸው ምሩቅ የረገምኸውም ርጉም እንደ ሆነ አውቃለሁና ብሎ ይጠሩት ዘንድ መልእክተኞቹን ላከ።
የሞዓብ ሽማግሌዎችና የምድያም ሽማግሌዎችም የምዋርቱን ዋጋ በእጃቸው ይዘው ሄዱ ወደ በለዓምም መጡ የባላቅንም ቃል ነገሩት።
እርሱም ዛሬ ሌሊት በዚህ እደሩ እግዚአብሔርም እንደሚነግረኝ እመልስላችኋለሁ አላቸው የሞዓብም አለቆች በበለዓም ዘንድ ተቀመጡ።
እግዚአብሔርም ወደ በለዓም መጥቶ እነዚህ በአንተ ዘንድ ያሉ ሰዎች እነማን ናቸው? አለው።
በለዓምም እግዚአብሔርን የሞዓብ ንጉሥ የሴፎር ልጅ ባላቅ።
እነሆ ከግብፅ የወጣ ሕዝብ የምድርን ፊት ሸፈነ አሁንም ና እርሱንም ርገምልኝ።
ምናልባት እወጋው አሳድደውም ዘንድ እችል እንደ ሆነ ብሎ ወደ እኔ ልኮአል አለው።
እግዚአብሔርም በለዓምን ከእነርሱ ጋር አትሂድ የተባረከ ነውና ሕዝቡን አትረግምም አለው።
በለዓምም ሲነጋ ተነሥቶ የባላቅን አለቆች ከእናንተ ጋር እሄድ ዘንድ እግዚአብሔር አልፈቀደምና ወደ ምድራችሁ ሂዱ አላቸው።
የሞዓብ አለቆች ተነሡ ወደ ባላቅም መጥተው በለዓም ከእኛ ጋር ይመጣ ዘንድ አልፈቀደም አሉት።
ባላቅም ደግሞ ከፊተኞች የበዙና የከበሩ ሌሎችን አለቆች ሰደደ።
ወደ በለዓምም መጥተው የሴፎር ልጅ ባላቅ ወደ እኔ ትመጣ ዘንድ ምንም አይከልክልህ እባክህ ና ይህን ሕዝብ ርገምልኝ አለ ብለው ነገሩት።
ክብርህን እጅግ ታላቅ አደርገዋለሁና የተናገርኸውንም ሁሉ አደርግልሃለሁና እባክህ።
በለዓምም መልሶ የባላቅን ባሪያዎች ባላቅ በቤቱ የሞላውን ወርቅና ብር ቢሰጠኝ።
በትንሹ ወይም በትልቁ ቢሆን የአምላኬን የእግዚአብሔርን ቃል እተላለፍ ዘንድ አይቻለኝም።
አሁንም እግዚአብሔር ደግሞ የሚነግረኝን አውቅ ዘንድ እባካችሁ ዛሬ ሌሊት ደግሞ በዚህ እደሩ አላቸው።
እግዚአብሔርም ወደ በለዓም በሌሊት መጥቶ ሰዎቹ ይጠሩህ ዘንድ መጥተው እንደ ሆነ ተነሣ ከእነርሱም ጋር ሂድ።
ነገር ግን የምነግርህን ቃል ብቻ ታደርጋለህ አለው።
በለዓምም ሲነጋ ተነሣ አህያይቱንም ጭኖ ከሞዓብ አለቆች ጋር ሄደ።
እርሱም ስለ ሄደ እግዚአብሔር ተቈጣ የእግዚአብሔርም መልአክ ሊቋቋመው በመንገድ ላይ ቆመ እርሱም በአህያይቱ ላይ ሁለቱም ሎሌዎቹ ከእርሱ ጋር ነበሩ።
አህያይቱም የእግዚአብሔርን መልአክ በመንገድ ላይ ቆሞ የተመዘዘም ሰይፍ በእጁ ይዞ አየች።
ከመንገዱም ፈቀቅ ብላ ወደ እርሻው ውስጥ ገባች በለዓምም ወደ መንገድ ይመልሳት ዘንድ አህያይቱን መታት።
የእግዚአብሔርም መልአክ ከወይኑ ቦታዎች መካከል በወዲያና በወዲህ ወገን ግንብ በነበረበት በጠባብ መንገድ ላይ ቆመ።
አህያይቱም የእግዚአብሔርን መልአክ አይታ ወደ ቅጥሩ ተጠጋች የበለዓምንም እግር ከቅጥሩ ጋር አጣበቀች እርሱም ደግሞ መታት።
የእግዚአብሔርም መልአክ ወደ ፊት ሄደ በቀኝና በግራ መተላለፊያ በሌለበት በጠባብ ስፍራ ቆመ።
አህያይቱም የእግዚአብሔርን መልአክ አየች ከበለዓምም በታች ተኛች በለዓምም እጅግ ተቈጣ አህያይቱንም በበትሩ ደበደባት።
እግዚአብሔርም የአህያይቱን አፍ ከፈተ በለዓምንም ሦስት ጊዜ የመታኸኝ ምን አድርጌብህ ነው? አለችው።
በለዓምም አህያይቱን ስላላገጥሽብኝ ነው በእጄስ ሰይፍ ቢኖር አሁን በገደልሁሽ ነበር አላት።
አህያይቱም በለዓምን ከብዙ ዘመን ጀምሮ እስከ ዛሬ ድረስ የምትቀመጥብኝ አህያህ አይደለሁምን?
በውኑ እንዲህ አደርግ ዘንድ ልማዴ ነበረን? አለችው እርሱም እንዲህ አላደረግሽብኝም አላት።
እግዚአብሔርም የበለዓምን ዓይኖች ከፈተ።
የእግዚአብሔርን መልአክ በመንገድ ላይ ቆሞ የተመዘዘም ሰይፍ በእጁ ይዞ አየ ሰገደም በግምባሩም ወደቀ።
የእግዚአብሔርም መልአክ አህያህን ሦስት ጊዜ ለምን መታህ? እነሆ መንገድህ በፊቴ ጠማማ ነውና እቋቋምህ ዘንድ ወጥቼአለሁ።
አህያይቱም አይታኝ ከፊቴ ሦስት ጊዜ ፈቀቅ አለች ከፊቴስ ፈቀቅ ባላለች በእውነት አሁን አንተን በገደልሁህ እርስዋንም ባዳንኋት ነበር አለው።
በለዓምም የእግዚአብሔርን መልአክ በድያለሁ አንተ በመንገድ ላይ በፊቴ እንደቆምህብኝ አላወቅሁም።
እንግዲህም አሁን አትወድድ እንደ ሆነ እመለሳለሁ አለው።
የእግዚአብሔርም መልአክ በለዓምን ከሰዎቹ ጋር ሂድ ነገር ግን የምናገርህን ቃል ብቻ ትናገራለህ አለው በለዓምም ከባላቅ አለቆች ጋር ሄደ።
ባላቅም በለዓም እንደ መጣ በሰማ ጊዜ በአርኖን ዳር ዳርቻ በመጨረሻ ወዳለችው ወደ ሞዓብ ከተማ ሊገናኘው ወጣ።
ባላቅም በለዓምን በውኑ አንተን ለመጥራት አልላክሁብህምን? ለምንስ ወደ እኔ አልመጣህም? በውኑ አንተን ለማክበር እኔ አልችልምን? አለው።
በለዓምም ባላቅን እነሆ ወደ አንተ መጥቼአለሁ።
በውኑ አሁን አንዳችን ነገር እናገር ዘንድ እችላለሁን? እግዚአብሔር በአፌ የሚያደርገውን ቃል እርሱን እናገራለሁ አለው።
በለዓምም ከባላቅ ጋር ሄደ ወደ ቂርያት ሐጾትም መጡ።
ባላቅም በሬዎችንና በጎችን አርዶ ወደ በለዓም ከእርሱም ጋር ወዳሉት አለቆች ላከ።
በነጋውም ባላቅ በለዓምን ይዞ ወደ በኣል ኮረብታ መስገጃ አወጣው በዚያም ሆኖ የሕዝቡን ዳርቻ አየ።
ለእስራኤል ልጆች ንገራቸው ከእነርሱም ከእያንዳንዱ ከየአባቶቻቸው ቤት አንድ አንድ በትር ከአለቆቻቸው ከየአባቶቻቸው ቤት አሥራ ሁለት በትሮች ውሰድ።
የእያንዳንዱንም ስም በየበትሩ ላይ ጻፍ።
አንድ በትርም ለአባቶቻቸው ቤት አለቃ ይሆናልና በሌዊ በትር ላይ የአሮንን ስም ጻፍ።
እኔ ከእናንተ ጋር በምገናኝበት በመገናኛው ድንኳን ውስጥ በምስክሩ ፊት አኑራቸው።
እንዲህም ይሆናል የመረጥሁት ሰው በትር ታቈጠቁጣለች በእናንተም ላይ የሚያጕረመርሙባችሁን የእስራኤልን ልጆች ማጕረምረም ከእኔ ዘንድ አጠፋለሁ።
ሙሴም ለእስራኤል ልጆች ተናገራቸው አለቆቻቸው ሁሉ አሥራ ሁለት በትሮች እያንዳንዱም አለቃ በየአባቱ ቤት አንድ አንድ በትር ሰጡት።
የአሮንም በትር በበትሮቻቸው መካከል ነበረች።
ሙሴም በትሮቹን በእግዚአብሔር ፊት በምስክሩ ድንኳን ውስጥ አኖራቸው።
እንዲህም ሆነ በነጋው ሙሴ ወደ ምስክሩ ድንኳን ውስጥ ገባ።
እነሆም ለሌዊ ቤት የሆነች የአሮን በትር አቈጠቈጠች ለመለመችም አበባም አወጣች የበሰለ ለውዝም አፈራች።
ሙሴም በትሮችን ሁሉ ከእግዚአብሔር ፊት ወደ እስራኤል ልጆች ሁሉ አወጣቸው እነርሱም አዩ እያንዳንዱም በትሩን ወሰደ።
እግዚአብሔርም ሙሴን የአሮንን በትር ወደ ምስክሩ ፊት መልስ።
ማጕረምረማቸው ከእኔ ዘንድ እንዲጠፋ እነርሱም እንዳይሞቱ ለሚያምፁብኝ ልጆች ምልክት ሆና ትጠበቅ አለው።
ሙሴም እንዲሁ አደረገ እግዚአብሔር እንዳዘዘው እንዲሁ አደረገ።
የእስራኤልም ልጆች ሙሴን እነሆ እንሞታለን እንጠፋለን ሁላችንም እንጠፋለን።
የሚቀርብ ሁሉ ወደ እግዚአብሔር ማደሪያ የሚቀርብ ይሞታል በውኑ ሁላችን እንሞታለንን? ብለው ተናገሩት።
በለዓምም እግዚአብሔር እስራኤልን ይባርክ ዘንድ እንዲወድድ ባየ ጊዜ አስቀድሞ ያደርግ የነበረውን አስማት ይሻ ዘንድ አልሄደም።
ነገር ግን ወደ ምድረ በዳ ፊቱን አቀና።
በለዓምም ዓይኑን አንሥቶ እስራኤል በየነገዱ ተቀምጦ አየ የእግዚአብሔርም መንፈስ በላዩ መጣ።
ምሳሌውን ይመስል ጀመር፥ እንዲህም አለ፦ የቢዖር ልጅ በለዓም እንዲህ ይላል፥ ዓይኖቹ የተከፈቱለት ሰው እንዲህ ይላል፤
የእግዚአብሔርን ቃል የሚሰማ፥ ሁሉን የሚችል የአምላክን ራእይ የሚያይ፥ የወደቀው፥ ዓይኖቹም የተከፈቱለት እንዲህ ይላል።
ያዕቆብ ሆይ፥ ድንኳኖችህ፥ እስራኤል ሆይ ማደሪያዎችህ ምንኛ ያምራሉ!
እንደ ሸለቆች፥ በወንዝ ዳር እንዳሉ አትክልቶች፥ እግዚአብሔር እንደ ተከለው እሬት በውኃም ዳር እንዳሉ ዝግባዎች ተዘርግተዋል።
ከማድጋዎቹ ውኃ ይፈስሳል፥ ዘሩም በብዙ ውኆች ይሆናል፥ ንጉሡም ከአጋግ ይልቅ ከፍ ከፍ ይላል፥ መንግሥቱም ይከበራል።
እግዚአብሔርም ከግብፅ አውጥቶታል ጕልበቱ አንድ ቀንድ እንዳለው ነው፤ ጠላቶቹን አሕዛብን ይበላል፥ አጥንቶቻቸውንም ይሰባብራል፥ በፍላጾቹም ይወጋቸዋል።
እንደ አንበሳ ዐርፎ ተኝቶአል፥ እንደ እንስቲቱም አንበሳ ተጋድሞአል፤ ማን ያስነሣዋል? የሚመርቅህ ሁሉ የተመረቀ ይሁን፥ የሚረግምህም ሁሉ የተረገመ ይሁን።
የባላቅም ቍጣ በበለዓም ላይ ነደደ እጆቹንም አጨበጨበ ባላቅም በለዓምን ጠላቶቼን ትረግም ዘንድ ጠራሁህ እነሆም ሦስት ጊዜ ፈጽመህ መረቅሃቸው።
አሁንም እንግዲህ ወደ ስፍራህ ሽሽ እኔ አከብርህ ዘንድ ወድጄ ነበር እግዚአብሔር ግን እነሆ ክብርህን ከለከለ አለው።
በለዓምም ባላቅን አለው ባላቅ በቤቱ የሞላውን ብርና ወርቅ ቢሰጠኝ መልካሙን ወይም ክፉውን ከልቤ ለማድረግ የእግዚአብሔርን ቃል እተላለፍ ዘንድ አይቻለኝም እግዚአብሔር የተናገረውን እርሱን እናገራለሁ ብዬ ወደ እኔ ለላክሃቸው መልእክተኞች አልተናገርኋቸውምን?
አሁንም፥ እነሆ፥ ወደ ሕዝቤ እሄዳለሁ ና፥ ይህ ሕዝብ በኋለኛው ዘመን በሕዝብህ ላይ የሚያደርገውን እነግርሃለሁ።
ምሳሌውንም ይመስል ጀመር፥እንዲህም አለ፦ የቢዖር ልጅ በለዓም እንዲህ ይላል፥ ዓይኖቹም የተከፈቱለት ሰው እንዲህ ይላል፤
የእግዚአብሔርን ቃል የሚሰማ፥ የልዑልንም እውቀት የሚያውቅ፥ ሁሉን የሚችል የአምላክን ራእይ የሚያይ፥ የወደቀው፥ ዓይኖቹም የተከፈቱለት እንዲህ ይላል።
አየዋለሁ፥ አሁን ግን አይደለም እመለከተዋለሁ፥ በቅርብ ግን አይደለም፤ ከያዕቆብ ኮከብ ይወጣል፥ ከእስራኤል በትር ይነሣል፥ የሞዓብንም ማዕዘኖች ይመታል፥ የሤትንም ልጆች ያጠፋል።
ኤዶምያስም ርስቱ ይሆናል፥ ጠላቱ ሴይር ደግሞ ርስቱ ይሆናል፤ እስራኤልም በኃይል ያደርጋል።
ከያዕቆብም የሚወጣ ገዥ ይሆናል፥ ከከተማውም የቀሩትን ያጠፋል።
አማሌቅንም አይቶ ምሳሌውን ይመስል ጀመር፥እንዲህም አለ፦ አማሌቅ የአሕዛብ አለቃ ነበረ፤ ፍጻሜው ግን ወደ ጥፋት ይመጣል።
ቄናውያንንም አይቶ ምሳሌውን ይምስል ጀመር፥እንዲህም አለ፦ ማደሪያህ የጸና ነው፥ ጎጆህም በአምባ ላይ ተሠርቶአል፤
ነገር ግን አሦር እስኪማርክህ ድረስ ቄናዊው ለጥፋት ይሆናል።
ምሳሌውንም ይመስል ጀመር፥እንዲህም አለ፦ እግዚአብሔር ይህን ሲያደርግ አወይ! ማን በሕይወት ይኖራል?
ከኪቲም ዳርቻ መርከቦች ይመጣሉ፥ አሦርንም ያስጨንቃሉ፥ ዔቦርንም ያስጨንቃሉ፤ እርሱም ደግሞ ወደ ጥፋት ይመጣል።
በለዓምም ተነሣ፥ ተመልሶም ወደ ስፍራው ሄደ ባላቅም ደግሞ መንገዱን ሄደ።
የእስራኤልም ልጆች ጕዞ ከሙሴና ከአሮን እጅ በታች በጭፍሮቻቸው ከግብፅ በወጡ ጊዜ እንዲህ ነበረ።
ሙሴም በእግዚአብሔር ትእዛዝ እንደ ጕዞአቸው አወጣጣቸውን ጻፈ እንደ አወጣጣቸውም ጕዞአቸው እንዲህ ነበረ።
በመጀመሪያው ወር ከወሩም በአሥራ አምስተኛው ቀን ከራምሴ ተጓዙ ከፋሲካ በኋላ በነጋው የእስራኤል ልጆች ግብፃውያን ሁሉ እያዩ ከፍ ባለች እጅ ወጡ።
በዚያም ጊዜ ግብፃውያን እግዚአብሔር የገደላቸውን በኵሮቻቸውን ይቀብሩ ነበር በአማልክቶቻቸውም ደግሞ እግዚአብሔር ፈረደባቸው።
የእስራኤልም ልጆች ከራምሴ ተጕዘው በሱኮት ሰፈሩ።
ከሱኮትም ተጕዘው በምድረ በዳ ዳርቻ ባለች በኤታም ሰፈሩ።
ከኤታምም ተጕዘው በበኣልዛፎን ፊት ወደ ነበረች ወደ ፊሀሒሮት ተመለሱ በሚግዶልም ፊት ለፊት ሰፈሩ።
ከፊሀሒሮትም ተጕዘው በባሕሩ ውስጥ ወደ ምድረ በዳ አለፉ በኤታምም በረሀ የሦስት ቀን መንገድ ሄደው በማራ ሰፈሩ።
ከማራም ተጕዘው ወደ ኤሊም መጡ በኤሊምም አሥራ ሁለት የውኃ ምንጮች ሰባ ዘንባቦችም ነበሩ በዚያም ሰፈሩ።
ከኤሊምም ተጕዘው በኤርትራ ባሕር ዳር ሰፈሩ።
ከኤርትራም ባሕር ተጕዘው በሲን ምድረ በዳ ሰፈሩ።
ከሲን ምድረ በዳም ተጕዘው በራፋቃ ሰፈሩ።
ከራፋቃም ተጕዘው በኤሉስ ሰፈሩ።
ከኤሉስም ተጕዘው በራፊዲም ሰፈሩ በዚያም ሕዝቡ የሚጠጡት ውኃ አልነበረም።
ከራፊዲምም ተጕዘው በሲና ምድረ በዳ ሰፈሩ።
ከሲናም ምድረ በዳ ተጕዘው በምኞት መቃብር ሰፈሩ።
ከምኞት መቃብርም ተጕዘው በሐጼሮት ሰፈሩ።
ከሐጼሮትም ተጕዘው በሪትማ ሰፈሩ።
ከሪትማም ተጕዘው በሬሞን ዘፋሬስ ሰፈሩ።
ከሬሞን ዘፋሬስም ተጕዘው በልብና ሰፈሩ።
ከልብናም ተጕዘው በሪሳ ሰፈሩ።
ከሪሳም ተጕዘው በቀሄላታ ሰፈሩ።
ከቀሄላታም ተጕዘው በሻፍር ተራራ ሰፈሩ።
ከሻፍር ተራራም ተጕዘው በሐራዳ ሰፈሩ።
ከሐራዳም ተጕዘው በመቅሄሎት ሰፈሩ።
ከመቅሄሎትም ተጕዘው በታሐት ሰፈሩ።
ከታሐትም ተጕዘው በታራ ሰፈሩ።
ከታራም ተጕዘው በሚትቃ ሰፈሩ።
ከሚትቃም ተጕዘው በሐሽሞና ሰፈሩ።
ከሐሽሞናም ተጕዘው በሞሴሮት ሰፈሩ።
ከሞሴሮትም ተጕዘው በብኔያዕቃን ሰፈሩ።
ከብኔያዕቃንም ተጕዘው በሖርሃጊድጋድ ሰፈሩ።
ከሖርሃጊድጋድም ተጕዘው በዮጥባታ ሰፈሩ።
ከዮጥባታም ተጕዘው በዔብሮና ሰፈሩ።
ከዔብሮናም ተጕዘው በዔጽዮንጋብር ሰፈሩ።
ከዔጽዮንጋብርም ተጕዘው በጺን ምድረ በዳ ሰፈሩ ይህችም ቃዴስ ናት።
ከቃዴስም ተጕዘው በኤዶምያስ ምድር ዳርቻ ባለው በሖር ተራራ ሰፈሩ።
ካህኑም አሮን በእግዚአብሔር ትእዛዝ ወደ ሖር ተራራ ላይ ወጣ።
በዚያም የእስራኤል ልጆች ከግብፅ ምድር ከወጡ በኋላ በአርባኛው ዓመት በአምስተኛው ወር ከወሩም በመጀመሪያው ቀን ሞተ።
አሮንም በሖር ተራራ በሞተ ጊዜ ዕድሜው መቶ ሀያ ሦስት ዓመት ነበር።
በከነዓን ምድርም በደቡብ በኩል ተቀምጦ የነበረው ከነዓናዊው የዓራድ ንጉሥ የእስራኤል ልጆች እንደ መጡ ሰማ።
እነርሱም ከሖር ተራራ ተጕዘው በሴልሞና ሰፈሩ።
ከሴልሞናም ተጕዘው በፉኖን ሰፈሩ።
ከፉኖንም ተጕዘው በኦቦት ሰፈሩ።
ከኦቦትም ተጕዘው በሞዓብ ዳርቻ ባለው በጋይ ሰፈሩ።
ከጋይም ተጕዘው በዲቦንጋድ ሰፈሩ።
ከዲቦንጋድም ተጕዘው በዓልሞንዲብላታይም ሰፈሩ።
ከዓልሞንዲብላታይምም ተጕዘው በናባው ፊት ባሉ በዓብሪም ተራሮች ላይ ሰፈሩ።
ከዓብሪምም ተራሮች ተጕዘው በዮርዳኖስ አጠገብ በኢያሪኮ ፊት ባለው በሞዓብ ሜዳ ላይ ሰፈሩ።
በዮርዳኖስም አጠገብ በሞዓብ ሜዳ ላይ ከቤትየሺሞት እስከ አቤልሰጢም ድረስ ሰፈሩ።
እግዚአብሔርም ሙሴን በዮርዳኖስ አጠገብ በኢያሪኮ ፊት ለፊት በሞዓብ ሜዳ ላይ እንዲህ ብሎ ተናገረው።
ለእስራኤል ልጆች እንዲህ ብለህ ንገራቸው ወደከነዓን ምድር ዮርዳኖስን በተሻገራችሁ ጊዜ።
የአገሩን ሰዎች ሁሉ ከፊታችሁ ታሳድዳላችሁ።
የተቀረጹትንም ድንጋዮቻቸውን ሁሉ ታጠፋላችሁ ቀልጠው የተሠሩትንም ምስሎቻቸውን ሁሉ ታጠፋላችሁ በኮረብታ ላይ ያሉትን መስገጃዎቻቸውንም ታፈርሳላችሁ።
ምድሪቱንም ለእናንተ ርስት አድርጌ ሰጥቼአችኋለሁና ምድሪቱን ትወርሱአታላችሁ ትቀመጡባታላችሁም።
ምድሪቱንም በየወገኖቻችሁ በዕጣ ትወርሳላችሁ ለብዙዎች እንደ ብዛታቸው ለጥቂቶቹም እንደ ጥቂትነታቸው መጠን ርስትን ትሰጣላችሁ።
እያዳንዱ ሁሉ ዕጣ እንደ ወደቀለት በዚያ ርስቱ ይሆናል በየአባቶቻችሁ ነገዶች ትወርሳላችሁ።
የአገሩንም ሰዎች ከፊታችሁ ባታሳድዱ ያስቀራችኋቸው ለዓይናችሁ እንደ እሾህ ለጎናችሁም እንደሚወጋ ነገር ይሆኑባችኋል።
በምትቀመጡባትም ምድር ያስጨንቁአችኋል።
እኔም በእነርሱ አደርገው ዘንድ ያሰብሁትን በእናንተ አደርግባችኋለሁ።
በሰባተኛውም ወር ከወሩ በመጀመሪያ ቀን የተቀደሰ ጉባኤ ይሁንላችሁ የተግባርን ሥራ ሁሉ አትሥሩበት መለከቶች የሚነፉበት ቀን ነው።
ለእግዚአብሔር ጣፋጭ ሽታ እንዲሆን የሚቃጠለውን መሥዋዕት አንድ ወይፈን አንድ አውራ በግ ነውር የሌለባቸውን ሰባት የአንድ ዓመት ተባት የበግ ጠቦቶች።
ለእህል ቍርባናቸው በዘይት የተለወሰ መልካም ዱቄት ለወይፈኑ ከመስፈሪያው ከአሥር እጅ ሦስት እጅ ለአውራው በግ ከመስፈሪያው ከአሥር እጅ ሁለት እጅ።
ለሰባቱ ጠቦቶች ለእያንዳንዱ ከመስፈሪያው አሥረኛ እጅ ታቀርባላችሁ።
ማስተስረያም የሚሆንላችሁን አንድ አውራ ፍየል ለኃጢአት መሥዋዕት ታቀርባላችሁ።
በወሩ መባቻ ከሚቃጠለው መሥዋዕትና ከእህሉ ቍርባን በዘወትርም ከሚቃጠለው መሥዋዕትና ከእህሉ ቍርባን ከመጠጡም ቍርባን ሌላ እንደ ሕጋቸው ለእግዚአብሔር ጣፋጭ ሽታ እንዲሆን በእሳት የሚቀርቡ ናቸው።
ከዚህም ከሰባተኛው ወር በአሥረኛው ቀን የተቀደሰ ጉባኤ ይሁንላችሁ ሰውነታችሁን አስጨንቁት ከሥራ ሁሉ ምንም አታድርጉ።
ለእግዚአብሔርም ጣፋጭ ሽታ እንዲሆን የሚቃጠለውን መሥዋዕት አንድ ወይፈን አንድ አውራ በግ ሰባት የአንድ ዓመት ተባት የበግ ጠቦቶች ታቀርባላችሁ ነውር የሌለባቸው ይሁኑ።
ለእህል ቍርባናቸውም በዘይት የተለወሰ መልካም ዱቄት ለወይፈኑ ከመስፈሪያው ከአሥር እጅ ሦስት እጅ ለአውራው በግ ከመስፈሪያው ከአሥር እጅ ሁለት እጅ።
ለሰባቱ ጠቦቶች ለእያንዳንዱ ከመስፈሪያው አሥረኛ እጅ።
ለኃጢአት መሥዋዕት አንድ አውራ ፍየል አቅርቡ ከሚያስተሰርየው ከኃጢአት መሥዋዕት በዘወትርም ከሚቃጠለው መሥዋዕትና ከእህሉ ቍርባን ከመጠጥ ቍርባናቸውም ሌላ አቅርቡት።
ከሰባተኛውም ወር በአሥራ አምስተኛው ቀን የተቀደሰ ጉባኤ ይሁንላችሁ የተግባርን ሥራ ሁሉ አትሥሩበት ሰባት ቀንም ለእግዚአብሔር በዓል አድርጉ።
ለእግዚአብሔርም ጣፋጭ ሽታ እንዲሆን የሚቃጠለውን መሥዋዕት አሥራ ሦስት ወይፈኖች ሁለት አውራ በጎች አሥራ አራት የአንድ ዓመት ተባት የበግ ጠቦቶች አቅርቡ ነውር የሌለባቸውም ይሁኑ።
ለእህል ቍርባናቸውም በዘይት የተለወሰ መልካም ዱቄት ለአሥራ ሦስት ወይፈኖች ለእያንዳንዱ ከመስፈሪያው ከአሥር እጅ ሦስት እጅ ለሁለቱ አውራ በጎች ለእያንዳንዱ ከመስፈሪያው ከአሥር እጅ ሁለት እጅ።
ለአሥራ አራቱ ጠቦቶች ለእያንዳንዱ ከመስፈሪያው አሥረኛ እጅ።
ለኃጢአትም መሥዋዕት አንድ አውራ ፍየል ታቀርባላችሁ በዘወትር ከሚቃጠለው መሥዋዕትና ከእህሉ ቍርባን ከመጠጡም ቍርባን ሌላ የሚቀርቡ ናቸው።
በሁለተኛውም ቀን አሥራ ሁለት ወይፈኖችን ሁለት አውራ በጎችን ነውር የሌለባቸው አሥራ አራት የአንድ ዓመት ተባት የበግ ጠቦቶችን።
ለወይፈኖቹና ለአውራ በጎቹ ለጠቦቶቹም የእህል ቍርባናቸውንና የመጠጥ ቍርባናቸውን እንደ ቍጥራቸው መጠን እንደ ሕጉ።
ለኃጢአትም መሥዋዕት አንድ አውራ ፍየልን ታቀርባላችሁ በዘወትር ከሚቃጠለው መሥዋዕትና ከእህሉ ቍርባን ከመጠጡም ቍርባናቸው ሌላ የሚቀርቡ ናቸው።
በሦስተኛውም ቀን አሥራ አንድ ወይፈኖች ሁለት አውራ በጎች ነውር የሌለባቸውን አሥራ አራት የአንድ ዓመት ተባት የበግ ጠቦቶች።
ለወይፈኖቹና ለአውራ በጎቹ ለጠቦቶቹም የእህል ቍርባናቸውንና የመጠጥ ቍርባናቸውን እንደ ቍጥራቸው መጠን እንደ ሕጉ።
ለኃጢአትም መሥዋዕት አንድ አውራ ፍየል በዘወትር ከሚቃጠለው መሥዋዕትና ከእህሉ ቍርባን ከመጠጡም ቍርባን ሌላ ታቀርባላችሁ።
በአራተኛውም ቀን አሥር ወይፈኖች ሁለት አውራ በጎች ነውር የሌለባቸውን አሥራ አራት የአንድ ዓመት ተባት የበግ ጠቦቶች።
ለወይፈኖቹና ለአውራ በጎቹ ለጠቦቶቹም የእህል ቍርባናቸውንና የመጠጥ ቍርባናቸውን እንደ ቍጥራቸውም መጠን እንደ ሕጉ።
ለኃጢአትም መሥዋዕት አንድ አውራ ፍየል በዘወትር ከሚቃጠለው መሥዋዕትና ከእህሉ ቍርባን ከመጠጡም ቍርባን ሌላ ታቀርባላችሁ።
በአምስተኛውም ቀን ዘጠኝ ወይፈኖች ሁለት አውራ በጎች ነውር የሌለባቸውን አሥራ አራት የአንድ ዓመት ተባት የበግ ጠቦቶች።
ለወይፈኖቹና ለአውራ በጎቹ ለጠቦቶቹም የእህል ቍርባናቸውንና የመጠጥ ቍርባናቸውን እንደ ቍጥራቸው መጠን እንደ ሕጉ።
በስድስተኛውም ቀን ስምንት ወይፈኖች ሁለት አውራ በጎች ነውር የሌለባቸውን አሥራ አራት የአንድ ዓመት ተባት የበግ ጠቦቶች።
ለወይፈኖቹና ለአውራ በጎቹ ለጠቦቶቹም የእህል ቍርባናቸውንና የመጠጥ ቍርባናቸውን እንደ ቍጥራቸው መጠን እንደ ሕጉ።
በሰባተኛውም ቀን ሰባት ወይፈኖች ሁለት አውራ በጎች ነውር የሌለባቸውን አሥራ አራት የአንድ ዓመት ተባት የበግ ጠቦቶች።
ለወይፈኖቹና ለአውራ በጎቹ ለጠቦቶቹም የእህል ቍርባናቸውንና የመጠጥ ቍርባናቸውን እንደ ቍጥራቸው መጠን እንደ ሕጉ።
በስምንተኛውም ቀን የተቀደሰ ጉባኤ ይሁንላችሁ የተግባርን ሥራ ሁሉ አትሥሩበት።
ለእግዚአብሔርም ጣፋጭ ሽታ እንዲሆን በእሳት የሚቃጠለውን መሥዋዕት አንድ ወይፈን አንድ አውራ በግ ነውር የሌለባቸውን ሰባት የአንድ ዓመት ተባት የበግ ጠቦቶች ታቀርባላችሁ።
የእህል ቍርባናቸውና የመጠጥ ቍርባናቸው ለወይፈኑ ለአውራውም በግ ለጠቦቶቹም እንደ ቍጥራቸው መጠን እንደ ሕጉ ይሆናሉ።
ለኃጢአትም መሥዋዕት አንድ አውራ ፍየል ታቀርባላችሁ በዘወትር ከሚቃጠለው መሥዋዕትና ከእህሉ ቍርባን ከመጠጡም ቍርባን ሌላ የሚቀርቡ ናቸው።
እነዚህንም ከስእለታችሁና በፈቃዳችሁ ከምታመጡት ሌላ ለሚቃጠል መሥዋዕት ለእህልም ለመጠጥም ቍርባን ለደኅንነትም መሥዋዕታችሁ በበዓላችሁ ጊዜ ለእግዚአብሔር አቅርቡ።
እንዲህም ሆነ ሙሴ ማደሪያውን ፈጽሞ ከተከለ በኋላ እርሱንና ዕቃውን ሁሉ ከቀባና ከቀደሰ በኋላ መሠዊያውንና ዕቃውንም ሁሉ ከቀባና ከቀደሰ በኋላ።
የእስራኤል አለቆች የአባቶቻቸው ቤቶች አለቆች ቍርባናቸውን አቀረቡ እነዚህም ከተቈጠሩት በላይ የተሾሙ የነገዶች አለቆች ነበሩ።
መባቸውንም በእግዚአብሔር ፊት አቀረቡ የተከደኑ ስድስት ሰረገሎች አሥራ ሁለትም በሬዎች።
በየሁለቱም አለቆች አንድ ሰረገላ አቀረቡ ሁሉም እያንዳንዱ አንድ በሬ በማደሪያው ፊት አቀረቡ።
ለመገናኛው ድንኳን ማገልገል ይሆን ዘንድ ከእነርሱ ተቀብለህ ለሌዋውያን ለእያንዳንዱ እንደ አገልግሎታቸው ስጣቸው።
ሙሴም ሰረገሎችንና በሬዎችን ተቀብሎ ለሌዋውያን ሰጣቸው።
ለጌድሶን ልጆች እንደ አገልግሎታቸው ሁለት ሰረገሎችንና አራት በሬዎችን ሰጣቸው።
ከካህኑም ከአሮን ልጅ ከኢታምር እጅ በታች ላሉት ለሜራሪ ልጆች እንደ አገልግሎታቸው አራት ሰረገሎችንና ስምንት በሬዎችን ሰጣቸው።
ለቀዓት ልጆች ግን መቅደሱን ማገልገል የእነርሱ ነውና በትከሻቸውም ይሸከሙት ነበርና ምንም አልሰጣቸውም።
መሠዊያውም በተቀባ ቀን አለቆቹ መሠዊያውን ለመቀደስ ቍርባንን አቀረቡ አለቆችም መባቸውን በመሠዊያው ፊት አቀረቡ።
እግዚአብሔርም ሙሴን አለቆቹ መሠዊያውን ለመቀደስ መባቸውን እያንዳንዱ በቀን በቀኑ ያቅርቡ አለው።
በመጀመሪያውም ቀን መባውን ያቀረበ ከይሁዳ ነገድ የአሚናዳብ ልጅ ነአሶን ነበረ።
መባውም ለእህል ቍርባን በዘይት የተለወሰ መልካም ዱቄት የተሞሉ ሚዛኑ እንደ መቅደሱ ሰቅል ሚዛን መቶ ሠላሳ ሰቅል የሆነ አንድ የብር ወጭት ሚዛኑም ሰባ ሰቅል የሆነ አንድ የብር ድስት።
ዕጣንም የተሞላ ሚዛኑ አሥር ሰቅል የሆነ አንድ የወርቅ ጭልፋ።
ለሚቃጠልም መሥዋዕት አንድ ወይፈን አንድ አውራ በግ አንድ የአንድ ዓመት ተባት ጠቦት።
ለኃጢአትም መሥዋዕት አንድ አውራ ፍየል።
ለደኅንነትም መሥዋዕት ሁለት በሬዎች አምስት አውራ በጎች አምስት አውራ ፍየሎች አምስት የአንድ ዓመት ተባት የበግ ጠቦቶች ነበረ የአሚናዳብ ልጅ የነአሶን መባ ይህ ነበረ።
በሁለተኛውም ቀን የይሳኮር አለቃ የሶገር ልጅ ናትናኤል አቀረበ።
ለመባውም ለእህል ቍርባን በዘይት የተለወሰ መልካም ዱቄት የተሞሉትን ሚዛኑ እንደ መቅደሱ ሰቅል ሚዛን መቶ ሠላሳ ሰቅል የሆነውን አንድ የብር ወጭት ሚዛኑም ሰባ ሰቅል የሆነውን አንድ የብር ድስት።
ዕጣንም የተሞላውን ሚዛኑ አሥር ሰቅል የሆነውን አንድ የወርቅ ጭልፋ።
ለሚቃጠልም መሥዋዕት አንድ ወይፈን አንድ አውራ በግ አንድ የአንድ ዓመት ተባት ጠቦት።
ለኃጢአትም መሥዋዕት አንድ አውራ ፍየል።
ለደኅንነትም መሥዋዕት ሁለት በሬዎች አምስት አውራ በጎች አምስት አውራ ፍየሎች አምስት የአንድ ዓመት ተባት የበግ ጠቦቶች አቀረበ የሶገር ልጅ የናትናኤ መባ ይህ ነበረ።
በሦስተኛውም ቀን የዛብሎን ልጆች አለቃ የኬሎን ልጅ ኤልያብ።
መባውም ለእህል ቍርባን በዘይት የተለወሰ መልካም ዱቄት የተሞሉ ሚዛኑ እንደ መቅደሱ ሰቅል ሚዛን መቶ ሠላሳ ሰቅል የሆነ አንድ የብር ወጭት ሚዛኑም ሰባ ሰቅል የሆነ አንድ የብር ድስት።
ለሚቃጠልም መሥዋዕት አንድ ወይፈን አንድ አውራ በግ አንድ የአንድ ዓመት ተባት ጠቦት።
ለኃጢአትም መሥዋዕት አንድ አውራ ፍየል።
ለደኅንነትም መሥዋዕት ሁለት በሬዎች አምስት አውራ በጎች አምስት አውራ ፍየሎች አምስት የአንድ ዓመት ተባት የበግ ጠቦቶች ነበረ የኬሎን ልጅ የኤልያብ መባ ይህ ነበረ።
በአራተኛውም ቀን የሮቤል ልጆች አለቃ የሰዲዮር ልጅ ኤሊሱር።
መባውም ለእህል ቍርባን በዘይት የተለወሰ መልካም ዱቄት የተሞሉ ሚዛኑ እንደ መቅደሱ ሰቅል ሚዛን መቶ ሠላሳ ሰቅል የሆነ አንድ የብር ወጭት ሚዛኑም ሰባ ሰቅል የሆነ አንድ የብር ድስት።
ለሚቃጠልም መሥዋዕት አንድ ወይፈን አንድ አውራ በግ አንድ የአንድ ዓመት ተባት ጠቦት።
ለኃጢአትም መሥዋዕት አንድ አውራ ፍየል።
ለደኅንነትም መሥዋዕት ሁለት በሬዎች አምስት አውራ በጎች አምስት አውራ ፍየሎች አምስት የአንድ ዓመት ተባት የበግ ጠቦቶች ነበረ የሰዲዮር ልጅ የኤሊሱር መባ ይህ ነበረ።
በአምስተኛውም ቀን የስምዖን ልጆች አለቃ የሱሪሰዳይ ልጅ ሰለሚኤል።
መባውም ለእህል ቍርባን በዘይት የተለወሰ መልካም ዱቄት የተሞሉ ሚዛኑ እንደ መቅደሱ ሰቅል ሚዛን መቶ ሠላሳ ሰቅል የሆነ አንድ የብር ወጭት ሚዛኑም ሰባ ሰቅል የሆነ አንድ የብር ድስት።
ለሚቃጠልም መሥዋዕት አንድ ወይፈን አንድ አውራ በግ አንድ የአንድ ዓመት ተባት ጠቦት።
ለደኅንነትም መሥዋዕት ሁለት በሬዎች አምስት አውራ በጎች አምስት አውራ ፍየሎች አምስት የአንድ ዓመት ተባት የበግ ጠቦቶች ነበረ የሱሪሰዳይ ልጅ የሰለሚኤል መባ ይህ ነበረ።
በስድስተኛውም ቀን የጋድ ልጆች አለቃ የራጉኤል ልጅ ኤሊሳፍ።
መባውም ለእህል ቍርባን በዘይት የተለወሰ መልካም ዱቄት የተሞሉ ማዛኑ እንደ መቅደሱ ሰቅል ሚዛን መቶ ሠላሳ ሰቅል የሆነ አንድ የብር ወጭት ሚዛኑም ሰባ ሰቅል የሆነ አንድ የብር ድስት።
ለኃጢአትም መሥዋዕት አንድ አውራ ፍየል።
ለደኅነትም መሥዋዕት ሁለት በሬዎች አምስት አውራ በጎች አምስት አውራ ፍየሎች አምስት የአንድ ዓመት ተባት የበግ ጠቦቶች ነበረ የራጉኤል ልጅ የኤሊሳፍ መባ ይህ ነበረ።
በሰባተኛውም ቀን የኤፍሬም ልጆች አለቃ የዓሚሁድ ልጅ ኤሊሳማ።
መባውም ለእህል ቍርባን በዘይት የተለወሰ መልካም ዱቄት የተሞሉ ሚዛኑ እንደ መቅደሱ ሰቅል ሚዛን መቶ ሠላሳ ሰቅል የሆነ አንድ የብር ወጭት ሚዛኑ ሰባ ሰቅል የሆነ አንድ የብር ድስት።
ለደኅንነትም መሥዋዕት ሁለት በሬዎች አምስት አውራ በጎች አምስት አውራ ፍየሎች አምስት የአንድ ዓመት ተባት የበግ ጠቦቶች ነበረ የዓሚሁድ ልጅ የኤሊሳማ መባ ይህ ነበረ።
በስምንተኛውም ቀን የምናሴ ልጆች አለቃ የፍዳሱር ልጅ ገማልኤል።
ለሚቃጠል መሥዋዕት አንድ ወይፈን አንድ አውራ በግ አንድ የአንድ ዓመት ተባት ጠቦት።
ለደኅንነትም መሥዋዕት ሁለት በሬዎች አምስት አውራ በጎች አምስት አውራ ፍየሎች አምስት የአንድ ዓመት ተባት የበግ ጠቦቶች ነበረ የፍዳሱር ልጅ የገማልኤል መባ ነበረ።
በዘጠነኛውም ቀን የብንያም ልጆች አለቃ የጋዴዮን ልጅ አቢዳን።
ለደኅንነትም መሥዋዕት ሁለት በሬዎች አምስት አውራ በጎች አምስት አውራ ፍየሎች አምስት የአንድ ዓመት ተባት የበግ ጠቦቶች ነበረ የጋዴዮን ልጅ የአቢዳን መባ ይህ ነበረ።
በአሥረኛውም ቀን የዳን ልጆች አለቃ የአሚሳዳይ ልጅ አኪዔዘር።
ለደኅንነትም መሥዋዕት ሁለት በሬዎች አምስት አውራ በጎች አምስት አውራ ፍየሎች አምስት የአንድ ዓመት ተባት የበግ ጠቦቶች ነበረ የአሚሳዳይ ልጅ የአኪዔዘር መባ ይህ ነበረ።
በአሥራ አንደኛውም ቀን የአሴር ልጆች አለቃ የኤክራን ልጅ ፋግኤል።
ለደኅንነትም መሥዋዕት ሁለት በሬዎች አምስት አውራ በጎች አምስት አውራ ፍየሎች አምስት የአንድ ዓመት ተባት የበግ ጠቦቶች ነበረ የኤክራን ልጅ የፋግኤል መባ ይህ ነበረ።
በአሥራ ሁለተኛውም ቀን የንፍታሌም ልጆች አለቃ የዔናን ልጅ አኪሬ።
ለሚቃጠልም መሥዋዕት አንድ ወይፈን አንድ አውራ በግ።
አንድ የአንድ ዓመት ተባት ጠቦት ለኃጢአትም መሥዋዕት አንድ አውራ ፍየል።
ለደኅንነትም መሥዋዕት ሁለት በሬዎች አምስት አውራ በጎች አምስት አውራ ፍየሎች አምስት የአንድ ዓመት ተባት የበግ ጠቦቶች ነበረ የዔናን ልጅ የአኪሬ መባ ይህ ነበረ።
መሠዊያው በተቀባ ቀን የእስራኤል አለቆች ለመቀደሻው ያቀረቡት ቍርባን ይህ ነበረ።
አሥራ ሁለት የብር ወጭቶች አሥራ ሁለት የብር ድስቶች አሥራ ሁለት የወርቅ ጭልፋዎች።
እያንዳንዱም የብር ወጭት መቶ ሠላሳ ሰቅል እያንዳንዱም ድስት ሰባ ሰቅል ነበረ የዚህም ዕቃ ሁሉ ብር በመቅደሱ ሰቅል ሚዛን ሁለት ሺህ አራት መቶ ሰቅል ነበረ።
ዕጣንም የተሞሉ አሥራ ሁለቱ የወርቅ ጭልፋዎች እያንዳንዱ በመቅደሱ ሰቅል ሚዛን አሥር አሥር ሰቅል ነበረ የጭልፋዎቹ ወርቅ ሁሉ መቶ ሀያ ሰቅል ነበረ።
የሚቃጠለው መሥዋዕት ከብት ሁሉ ከእህሉ ቍርባን ጋር አሥራ ሁለት ወይፈኖች አሥራ ሁለትም አውራ በጎች አሥራ ሁለትም የአንድ ዓመት ተባት ጠቦቶች ነበሩ።
የኃጢአትም መሥዋዕት አውራ ፍየሎች አሥራ ሁለት ነበሩ።
የደኅንነትም መሥዋዕት ከብት ሁሉ ሀያ አራት በሬዎች ስድሳም አውራ በጎች ስድሳም አውራ ፍየሎች።
ስድሳም የአንድ ዓመት ተባት የበግ ጠቦቶች ነበሩ መሠዊያው ከተቀባ በኋላ ለመቀደሻው የቀረበ ቍርባን ይህ ነበረ።
ሙሴም ወደ መገናኛው ድንኳን እርሱን ለመነጋገር በገባ ጊዜ።
በምስክሩ ታቦት ላይ ካለው ከስርየት መክደኛ በላይ ከኪሩቤልም መካከል ድምፁ ሲናገረው ይሰማ ነበር እርሱም ይናገረው ነበር።
እግዚአብሔር ያዘዘው የሕጉ ትእዛዝ ይህ ነው።
መልካሚቱን ነውርም የሌለባትን ቀንበርም ያልተጫነባትን ቀይ ጊደር ያመጡልህ ዘንድ ለእስራኤል ልጆች ንገራቸው።
እርስዋንም ለካህኑ ለአልዓዛር ትሰጣላችሁ እርስዋንም ከሰፈር ወደ ውጭ ይወስዳታል አንድ ሰውም በፊቱ ያርዳታል።
ካህኑም አልዓዛር ከደምዋ በጣቱ ይወስዳል ከደምዋም ወደ መገናኛው ድንኳን ፊት ሰባት ጊዜ ይረጫል።
ጊደሪቱም በፊቱ ትቃጠላለች ቁርበትዋም ሥጋዋም ደምዋም ፈርስዋም ይቃጠላል።
ካህኑም የዝግባ እንጨት ሂሶጵም ቀይ ግምጃም ወስዶ ጊደሪቱ በምትቃጠልበት እሳት መካከል ይጥለዋል።
ካህኑም ልብሱን ያጥባል ገላውንም በውኃ ይታጠባል ከዚያም በኋላ ወደ ሰፈሩ ይገባል ካህኑም እስከ ማታ ርኩስ ይሆናል።
ያቃጠላትም ሰው ልብሱን በውኃ ያጥባል ገላውንም በውኃ ይታጠባል እስከ ማታም ድረስ ርኩስ ይሆናል።
ንጹሕም ሰው የጊደሪቱን አመድ ያከማቻል ከሰፈሩም ውጭ በንጹሕ ስፍራ ያኖረዋል።
ርኵሰትም ለሚያነጻ ውኃ ለእስራኤል ልጆች ማኅበር ይጠበቃል ከኃጢአት ለማንጻት የሚሆን ነው።
የጊደሪቱንም አመድ ያከማቸ ሰው ልብሱን ያጥባል እስከ ማታም ድረስ ርኩስ ይሆናል።
ይህም ለእስራኤል ልጆች በመካከላቸውም ለሚኖር መጻተኛ ለዘላለም ሥርዓት ይሆናል።
የሞተውን ሰው በድን የሚነካ ሰባት ቀን ርኵስ ይሆናል።
በዚህም ውኃ በሦስተኛውና በሰባተኛው ቀን ሁለመናውን ያጠራል ንጹሕም ይሆናል ነገር ግን በሦስተኛውና በሰባተኛው ቀን ሁለመናውን ባያጠራ ንጹሕ አይሆንም።
የሞተውን ሰው በድን የነካ ሁለመናውን ባያጠራ የእግዚአብሔርን ማደሪያ ያረክሳል ያ ሰው ከእስራኤል ዘንድ ተለይቶ ይጠፋል።
በእርሱም ላይ የሚያነጻ ውኃ አልተረጨምና ርኩስ ይሆናል ርኵሰቱ ገና በእርሱ ላይ ነው።
ሰው በድንኳን ውስጥ ቢሞት ሕጉ ይህ ነው ወደ ድንኳኑ የሚገባ ሁሉ በድንኳኑም ውስጥ ያለው ሁሉ ሰባት ቀን ርኵስ ይሆናል።
መክደኛው ያልታሰረ የተከፈተ ዕቃ ሁሉ ርኩስ ነው።
በሜዳም በሰይፍ የተገደለውን ወይም የሞተውን በድን ወይም የሰውን አጥንት ወይም መቃብር የሚነካ ሰባት ቀን ርኩስ ይሆናል።
ከኃጢአት ለማንጻት እንድትሆን ከተቃጠለችው ጊደር አመድ ለርኩሱ ይወስዱለታል በዕቃውም ውስጥ የምንጭ ውኃ ይቀላቀልበታል።
ንጹሕም ሰው ሂሶጱን ወስዶ በውኃው ውስጥ ያጠልቀዋል።
በድንኳኑም በዕቃውም ሁሉ በዚያም ባሉ ሰዎች ላይ አጥንቱንም ወይም የተገደለውን ወይም የሞተውን ወይም መቃብሩን በነካው ላይ ይረጨዋል።
ንጹሑም በሦስተኛውና በሰባተኛው ቀን በርኩሱ ላይ ይረጨዋል ባሰባተኛውም ቀን ያጠራዋል።
እርሱም ልብሱን ያጥባል ገላውንም በውኃ ይታጠባል በማታም ጊዜ ንጹሕ ይሆናል።
ሰውም ርኩስ ቢሆን ሁለመናውንም ባያጠራ ያ ሰው የእግዚአብሔርን መቅደስ አርክሶአልና ከጉባኤው መካከል ተለይቶ ይጠፋል።
በሚያነጻ ውኃ አልተረጨም ርኩስ ነው።
ይህም የዘላለም ሥርዓት ይሆንላችኋል የሚያነጻውን ውኃ የሚረጭ ሰው ልብሱን ያጥባል የሚያነጻውንም ውኃ የሚነካ እስከ ማታ ድረስ ርኩስ ይሆናል።
ርኩሱም የሚነካው ነገር ሁሉ ርኩስ ይሆናል የሚነካውም ሰው እስከ ማታ ድረስ ርኩስ ይሆናል።
በለዓምም ባላቅን ሰባት መሠዊያ በዚህ ሥራልኝ ሰባትም ወይፈን ሰባትም አውራ በግ በዚህ አዘጋጅልኝ አለው።
ባላቅም በለዓም እንደ ተናገረ አደረገ ባላቅና በለዓምም በየመሠዊያው ላይ አንድ ወይፈንና አንድ አውራ በግ አሳረጉ።
በለዓምም ባላቅን በመሥዋዕትህ ዘንድ ቆይ እኔም እሄዳለሁ ምናልባት እግዚአብሔር ሊገናኘኝ ይመጣል እርሱም የሚገልጥልኝን እነግርሃለሁ አለው ወደ ጉብታም ሄደ።
እግዚአብሔርም ከበለዓም ጋር ተገናኘ እርሱም ሰባት መሠዊያዎች አዘጋጀሁ በየመሠዊያውም ላይ አንድ ወይፈንና አንድ አውራ በግ አሳረግሁ አለው።
እግዚአብሔርም ቃልን በበለዓም አፍ አድርጎ ወደ ባላቅ ተመለስ እንዲህም በል አለው።
ወደ እርሱም ተመለሰ እነሆም እርሱና የሞዓብ አለቆች ሁሉ በመሥዋዕቱ ዘንድ ቆመው ነበር።
ምሳሌውንም ይመስል ጀመር እንዲህም አለ።
እግዚአብሔር ያልረገመውን እንዴት እረግማለሁ?
በአምቦች ራስ ላይ ሆኜ አየዋለሁ።
የያዕቆብን ትቢያ ማን ይቈጥራል?
ባላቅም በለዓምን ያደረግህብኝ ምንድር ነው? ጠላቶቼን ትረግምልኝ ዘንድ ጠራሁህ እነሆም ፈጽመህ ባረክሃቸው አለው።
እርሱም መልሶ በውኑ እግዚአብሔር በአፌ ያደረገውን እናገር ዘንድ አልጠነቀቅምን? አለው።
ባላቅም በዚያ ሆነህ ታያቸው ዘንድ እባክህ ከእኔ ጋር ወደ ሌላ ቦታ ና ዳርቻቸውንም ብቻ ታያለህ ሁሉን ግን አታይም በዚያም ሆነህ እነርሱን ርገምልኝ አለው።
ወደ ጾፊምም ሜዳ ወደ ፈስጋ ተራራ ራስ ላይ ወሰደው ሰባትም መሠዊያዎች ሠራ በየመሠዊያውም ላይ አንድ ወይፈን አንድም አውራ በግ አሳረገ።
ባላቅንም እኔ ወደዚያ ለመገናኘት ስሄድ በዚህ በመሥዋዕትህ ዘንድ ቆይ አለው።
እግዚአብሔርም በለዓምን ተገናኘ ቃልንም በአፉ አድርጎ ወደ ባላቅ ተመለስ እንዲህም በል አለው።
ወደ እርሱም መጣ እነሆም እርሱ ከእርሱም ጋር የሞዓብ አለቆች በመሥዋዕቱ ዘንድ ቆመው ነበር ባላቅም እግዚአብሔር የተናገረው ምንድር ነው? አለው።
ምሳሌውንም ይመስል ጀመር እንዲህም አለ።
ሐሰትን ይናገር ዘንድ እግዚአብሔር ሰው አይደለም።
እነሆ ለመባረክ ትእዛዝን ተቀብያለሁ።
በያዕቆብ ላይ ክፋትን አልተመለከተም።
እግዚአብሔር ከግብፅ አውጥቶአቸዋል።
በያዕቆብ ላይ አስማት የለም።
እነሆ ሕዝቡ እንደ እንስት አንበሳ ይቆማል።
ባላቅም በለዓምን ከቶ አትርገማቸው ከቶም አትባርካቸው አለው።
በለዓምም መልሶ ባላቅን እግዚአብሔር የተናገረውን ሁሉ አደርጋለሁ ብዬ አልተናገርሁህምን? አለው።
ባላቅም ምድረ በዳውን ከላይ ወደሚመለከተው ወደ ፌጎር ላይ በለዓምን ወሰደው።
በለዓምም ባላቅን በዚህ ሰባት መሠዊያዎች ሥራልኝ በዚህም ሰባት ወይፈን ሰባትም አውራ በግ አዘጋጅልኝ አለው።
ባላቅም በለዓም እንዳለው አደረገ በየመሠዊያውም ላይ አንድ ወይፈንና አንድ አውራ በግ አሳረገ።
ለእስራኤል ልጆች ንገራቸው ሰው ወይም ሴት ለእግዚአብሔር ራሱን የተለየ ያደርግ ዘንድ የናዝራዊነት ስእለት ቢሳል።
ከወይን ጠጅና ከሚያሰክር መጠጥ ራሱን የተለየ ያድርግ ከወይን ወይም ከሌላ ነገር የሚገኘውን ሆምጣጤ አይጠጣ የወይንም ጭማቂ አይጠጣ።
የወይን እሸት ወይም ዘቢብ አይብላ።
ራሱን የተለየ ባደረገበት ወራት ሁሉ ከወይን የሆነውን ነገር ሁሉ ከውስጡ ፍሬ ጀምሮ እስከ ገፈፎው ድረስ አይብላ።
ራሱን ለመለየት ስእለት ባደረገበት ወራት ሁሉ በራሱ ላይ ምላጭ አይደርስም።
ለእግዚአብሔር የተለየበት ወራት እስኪፈጸም ድረስ የተቀደሰ ይሆናል የራሱንም ጠጕር ያሳድጋል።
ለእግዚአብሔር ራሱን የተለየ ባደረገበት ወራት ሁሉ ወደ ሬሳ አይቅረብ።
ለአምላኩ ያደረገው እስለት በራሱ ላይ ነውና አባቱ ወይም እናቱ ወይም ወንድሙ ወይም እኅቱ ሲሞቱ ሰውነቱን አያርክስባቸው።
ራሱን የተለየ ባደረገበት ወራት ሁሉ ለእግዚአብሔር የተቀደሰ ነው።
ሰውም በአጠገቡ ድንገት ቢሞት የተለየውንም ራሱን ቢያረክስ እርሱ በሚነጻበት ቀን ራሱን ይላጭ በሰባተኛው ቀን ይላጨው።
በስምንተኛውም ቀን ሁለት ዋኖሶች ወይም ሁለት የርግብ ግልገሎች ወደ መገናኛው ድንኳን ደጃፍ ወደ ካህኑ ያምጣ።
ካህኑም አንዱን ለኃጢአት መሥዋዕት ሁለተኛውንም ለሚቃጠል መሥዋዕት ያቀርበዋል በሬሳም የተነሣ ኃጢአት ሠርቶአልና ያስተሰርይለታል።
በዚያም ቀን ራሱን ይቀድሰዋል።
ራሱን የተለየ ያደረገበትን ወራትም ለእግዚአብሔር ይቀድሳል የአንድ ዓመትም ተባት ጠቦት ለበደል መሥዋዕት ያምጣ።
ናዝራዊነቱ ግን ረክሶአልና ያለፈው ወራት ሁሉ ከንቱ ይሆናል።
የመለየቱ ወራት በተፈጸመ ጊዜ የናዝራዊው ሕግ ይህ ነው ወደ መገናኛው ድንኳን ደጃፍ ይቅረብ።
ቍርባኑንም ለእግዚአብሔር ያቅርብ ነውር የሌለበት የአንድ ዓመት ተባት ጠቦት ለሚቃጠል መሥዋዕት።
ነውርም የሌለባትን የአንድ ዓመት እንስት ጠቦት ለኃጢአት መሥዋዕት ነውርም የሌለበትን አውራ በግ ለደኅንነት መሥዋዕት።
አንድ ሌማትም ቂጣ እንጀራ በዘይት የተለወሰ ከመልካም ዱቄትም የተሠሩ እንጐቻዎች በዘይትም የተቀባ ስስ ቂጣ የእህሉንም ቍርባን የመጠጡንም ቍርባን ያቅርብ።
ካህኑም በእግዚአብሔር ፊት ያቀርባቸዋል የኃጢአቱንም መሥዋዕት የሚቃጠለውንም መሥዋዕት ያሳርግለታል።
አውራውንም በግ ለደኅንነት መሥዋዕት ከሌማቱ ቂጣ እንጀራ ጋር ወደ እግዚአብሔር ያቀርባል ካህኑም ደግሞ የእህሉን ቍርባንና የመጠጡን ቍርባን ያቀርባል።
ናዝራዊውም የተለየውን የራሱን ጠጕር በመገናኛው ድንኳን አጠገብ ይላጫል የመለየቱንም ራስ ጠጕር ወስዶ ከደኅንነት መሥዋዕት በታች ወዳለው እሳት ይጥለዋል።
ካህኑም የተቀቀለውን የአውራውን በግ ወርች ከሌማቱም አንድ ቂጣ እንጐቻ አንድም ስስ ቂጣ ይወስዳል።
የተለየውንም የራስ ጠጕር ከተላጨ በኋላ በናዝራዊው እጆች ላይ ያኖራቸዋል።
ካህኑም እነዚህን ለመወዝወዝ ቍርባን በእግዚአብሔር ፊት ይወዘውዛቸዋል።
ይህም ከሚወዘወዘው ፍርምባና ከሚነሣው ወርች ጋር ለካህኑ የተቀደሰ ነው ከዚያም በኋላ ናዝራዊው ወይን ይጠጣ ዘንድ ይችላል።
ስእለቱን የተሳለው የናዝራዊ እጁም ከሚያገኘው ሌላ ስለ ናዝራዊነቱ ለእግዚአብሔር የሚያቀርበው የቍርባኑ ሕግ ይህ ነው።
ስእለቱን እንደ ተሳለ እንደ ናዝራዊነቱ ሕግ እንዲሁ ያደርጋል።
ለአሮንና ለልጆቹ ንገራቸው የእስራኤልን ልጆች ስትባርኩአቸው እንዲህ በሉአቸው።
እግዚአብሔር ይባርክህ ይጠብቅህም።
እግዚአብሔር ፊቱን ያብራልህ ይራራልህም።
እግዚአብሔር ፊቱን ወደ አንተ ያንሣ ሰላምንም ይስጥህ።
እንዲሁ ስሜን በእስራኤል ልጆች ላይ ያደርጋሉ እኔም እባርካቸዋለሁ።
ለእስራኤል ልጆች የምሰጣትን የከንዓንን ምድር ይሰልሉ ዘንድ ሰዎችን ላክ።
ከአባቶች ነገድ ሁሉ እያንዳንዱ በመካከላቸው አለቃ የሆነ አንድ ሰው ትልካላችሁ።
ሙሴም እንደ እግዚአብሔር ትእዛዝ ከፋራን ምድረ በዳ ላካቸው እነርሱም ሁሉ የእስራኤል ልጆች አለቆች ነበሩ።
ስማቸውም ይህ ነበረ ከሮቤል ነገድ የዘኩር ልጅ ሰሙኤል።
ከስምዖን ነገድ የሱሬ ልጅ ሰፈጥ።
ከይሁዳ ነገድ የዮፎኒ ልጅ ካሌብ።
ከይሳኮር ነገድ የዮሴፍ ልጅ ይግአል።
ከኤፍሬም ነገድ የነዌ ልጅ አውሴ።
ከብንያም ነገድ የራፉ ልጅ ፈልጢ።
ከዛብሎን ነገድ የሰዲ ልጅ ጉዲኤል።
ከዮሴፍ ነገድ እርሱም የምናሴ ነገድ የሱሲ ልጅ ጋዲ።
ከዳን ነገድ የገማሊ ልጅ ዓሚኤል።
ከአሴር ነገድ የሚካኤል ልጅ ሰቱር።
ከንፍታሌም ነገድ የያቢ ልጅ ናቢ።
ከጋድ ነገድ የማኪ ልጅ ጉዲኤል።
ምድሪቱን ይሰልሉ ዘንድ ሙሴ የላካቸው ሰዎች ስም ይህ ነው ሙሴም የነዌን ልጅ አውሴን ኢያሱ ብሎ ጠራው።
ሙሴም የከነዓንን ምድር ይሰልሉ ዘንድ ላካቸው አላቸውም ከዚህ በደቡብ በኩል ውጡ ወደ ተራሮችም ሂዱ።
ምድሪቱንም እንዴት እንደ ሆነች በእርስዋም የሚኖሩ ሰዎች ብርቱዎች ወይም ደካሞች።
ጥቂቶች ወይም ብዙዎች እንደ ሆኑ የሚኖሩባትም ምድር መልካም ወይም ክፉ።
የሚኖሩባቸውም ከተሞች ሰፈሮች ወይም አምቦች እንደ ሆኑ።
ምድሪቱም ወፍራም ወይም ስስ ዛፍ ያለባት ወይም የሌለባት እንደ ሆነች እዩ።
ከምድሪቱ ፍሬ አምጡ አይዞአችሁ በዚያን ጊዜም ወይኑ አስቀድሞ ፍሬ የሚያፈራበት ወራት ነበረ።
ወጡም ምድሪቱንም ከጺን ምድረ በዳ በሐማት ዳር እስካለችው እስከ ረአብ ድረስ ሰለሉ።
በደቡብም በኩል ውጡ ወደ ኬብሮንም ደረሱ በዚያም የዔናቅ ልጆች አኪመን ሴሲ ተላሚ ነበሩ።
ኬብሮንም በግብፅ ካለችው ከጣኔዎስ በፊት ሰባት ዓመት ተሠርታ ነበር።
ወደ ኤሽኮልም ሸለቆ መጡ ከዚያም ከወይኑ አንድ ዘለላ የነበረበትን አረግ ቈረጡ ሁለቱም ሰዎች በመሎጊያ ተሸከሙት ደግሞም ከሮማኑ ከበለሱም አመጡ።
የእስራኤል ልጆች ከዚያ ስለ ቈረጡት ዘለላ የዚያን ስፍራ ስም የኤሽኮል ሸለቆ ብለው ጠሩት።
ምድሪቱንም ሰልለው ከአርባ ቀን በኋላ ተመለሱ።
በፋራን ምድረ በዳና በቃዴስ ወዳሉት ወደ ሙሴና ወደ አሮን ወደ እስራኤልም ልጆች ማኅበር ሁሉ ሄደው ደረሱ።
ወሬውንም ለእነርሱና ለማኅበሩ ሁሉ ነገሩአቸው የምድሪቱንም ፍሬ አሳዩአቸው።
እንዲህም ብለው ነገሩት ወደ ላክኸን ምድር ደረስን እርስዋም ወተትና ማር ታፈስሳለች ፍሬዋም ይህ ነው።
ነገር ግን በምድሪቱ የሚኖሩ ሰዎች ኃያላን ናቸው ከተሞቻቸውም የተመሸጉ እጅግም የጸኑ ናቸው ደግሞም በዚያ የዔናቅን ልጆች አየን።
በደቡብም ምድር አማሌቅ ተቀምጦአል በተራሮቹም ኬጢያዊና ኢያቡሳዊ አሞራዊም ተቀምጠዋል።
ከነዓናዊም በባሕር ዳርና በዮርዳኖስ አጠገብ ተቀምጦአል።
ካሌብም ሕዝቡን በሙሴ ፊት ዝም አሰኘና ማሸነፍ እንችላለንንና እንውጣ እንውረሰው አለ።
ከእርሱ ጋር የወጡ ሰዎች ግን በኃይል ከእኛ ይበረታሉና በዚህ ሕዝብ ላይ መውጣት አንችልም አሉ።
ስለ ሰለሉአትም ምድር ክፉ ወሬ ለእስራኤል ልጆች እያወሩ እኛ ዞረን የሰለልናት ምድር የሚኖሩባትን ሰዎች የምትበላ ምድር ናት።
በእርስዋም ዘንድ ያየናቸው ሰዎች ሁሉ ረጃጅም ሰዎች ናቸው።
እኛም በዓይናችን ግምት እንደ አንበጣዎች ነበርን ደግሞም እኛ በዓይናቸው ዘንድ እንዲሁ ነበርን አሉ።
እስራኤልም በሰጢም ተቀመጡ ሕዝቡም ከሞዓብ ልጆች ጋር ያመነዝሩ ጀመር።
ሕዝቡንም ወደ አምላኮቻቸው መሥዋዕት ጠሩ ሕዝቡም በሉ ወደ አምላኮቻቸውም ሰገዱ።
እስራኤልም ብዔልፌጎርን ተከተለ የእግዚአብሔርም ቍጣ በእስራኤል ላይ ነደደ።
እግዚአብሔርም ሙሴን የእግዚአብሔር የቍጣው ጽናት ከእስራኤል እንዲመለስ የሕዝቡን አለቆች ሁሉ ወስደህ በፀሐዩ ፊት ወደ እግዚአብሔር ስቀላቸው አለው።
ሙሴም የእስራኤልን ዳኞች እናንተ ሁሉ ብዔልፌጎርን የተከተሉትን ሰዎቻችሁን ግደሉ አላቸው።
እነሆም ከእስራኤል ልጆች አንዱ መጥቶ በሙሴና በእስራኤል ልጆች ማኅበር ሁሉ ፊት ምድያማዊቱን አንዲቱን ሴት ወደ ወንድሞቹ አመጣት።
እነርሱም በመገናኛው ድንኳን ደጃፍ ያለቅሱ ነበር።
የካህኑም የአሮን ልጅ የአልዓዛር ልጅ ፊንሐስ ባየው ጊዜ ከማኅበሩ መካከል ተነሥቶ በእጁ ጦር አነሣ።
ያንንም የእስራኤልን ሰው ተከትሎ ወደ ድንኳኑ ገባ እስራኤላዊውንም ሰውና ሴቲቱን ሁለቱን ሆዳቸውን ወጋቸው ከእስራኤልም ልጆች መቅሠፍቱ ተከለከለ።
በመቅሠፍትም የሞተው ሀያ አራት ሺህ ነበረ።
የካህኑ የአሮን ልጅ የአልዓዛር ልጅ ፊንሐስ በቅንዓቴ በመካከላቸው ቀንቶአልና ቍጣዬን ከእስራኤል ልጆች መለሰ እኔም የእስራኤልን ልጆች በቅንዓቴ አላጠፋሁም።
ስለዚህ እነሆ የሰላሜን ቃል ኪዳን እሰጠዋለሁ።
ለአምላኩም ቀንቶአልና ለእስራኤልም ልጆች አስተስርዮአልና ለእርሱ ከእርሱም በኋላ ለዘሩ ለዘላለም ክህነት ቃል ኪዳን ይሆንለታል።
ከምድያማዊቱም ጋር የተገደለው የእስራኤላዊው ሰው ስም ዘንበሪ ነበረ የአባቱ ቤት አለቃ የስምዖናውያን የሆነ የሰሉ ልጅ ነበረ።
የተገደለችውም ምድያማዊት ስምዋ ከስቢ ነበረ እርስዋም የሱር ልጅ ነበረች እርሱም በምድያም ዘንድ የአባቱ ቤት ወገን አለቃ ነበረ።
እግዚአብሔር ሙሴን እንዲህ ብሎ ተናገረው።
አስጨንቀዋችኋልና ምድያማውያንን አስጨንቁአቸው ግደሉአቸውም።
በፌጎር በመቅሠፍቱ ቀን ስለተገደለችው ስለ ምድያም አለቃ ልጅ ስለ እኅታቸው ስለ ከስቢ በፌጎር ምክንያት በሸነገሉአችሁ ሽንገላ።
ስለ እስራኤል ልጆች በቀል ምድያማውያንን ተበቀል ከዚያም በኋላ ወደ ወገኖችህ ትከማቻለህ።
ሙሴም ሕዝቡን ከእናንተ መካከል ሰዎች ለጦርነት ይሰለፉ ስለ እግዚአብሔር በቀል ምድያምን ይበቀሉ ዘንድ በምድያም ላይ ይሂዱ።
ከእስራኤል ነገዶች ሁሉ ከየነገዱ አንድ ሺህ ሰው ወደ ጦርነት ስደዱ ብሎ ተናገራቸው።
ከእስራኤልም አእላፋት አሥራ ሁለት ሺህ ከየነገዱ አንድ አንድ ሺህ ለጦርነት የተሰለፉ ሰዎች ተሰጡ።
ሙሴም ከየነገዱ አንድ አንድ ሺህ ወደ ጦርነት ሰደደ እነርሱንና የካህኑን የአልዓዛርን ልጅ ፊንሐስን ወደ ጦርነት ሰደዳቸው የመቅደሱንም ዕቃ የሚነፋውንም መለከት በእጁ ሰጠው።
እግዚአብሔርም ሙሴን እንዳዘዘ ከምድያም ጋር ተዋጉ ወንዶችንም ሁሉ ገደሉ።
ከተገደሉትም ጋር የምድያምን ነገሥታት ገደሉአቸው አምስቱም የምድያም ነገሥታት ኤዊ ሮቆም ሱር ሑር ሪባ ነበሩ የቢዖርንም ልጅ በለዓምን ደግሞ በሰይፍ ገደሉት።
የእስራኤልም ልጆች የምድያምን ሴቶችና ልጆቻቸውን ማረኩ እንስሶቻቸውንና መንጎቻቸውንም ዕቃቸውንም ሁሉ በዘበዙ።
የተቀመጡባቸውን ከተሞቻቸውን ሁሉ ሰፈሮቻቸውንም ሁሉ በእሳት አቃጠሉ።
የሰውንና የእንስሳን ምርኮና ብዝበዛ ሁሉ ወሰዱ።
የማረኩአቸውንም ሰዎች ምርኮውንና ብዝበዛውን ወደ ሙሴና ወደ ካህኑ ወደ አልዓዛር ወደ እስራኤልም ልጆች ማኅበር በዮርዳኖስም አጠገብ በኢያሪኮ ፊት ለፊት በሞዓብ ሜዳ ወዳለው ሰፈር አመጡ።
ሙሴና ካህኑ አልዓዛርም የማኅበሩም አለቆች ሁሉ ከሰፈሩ ወደ ውጭ ሊገናኙአቸው ወጡ።
ሙሴም ከዘመቻ በተመለሱት በጭፍራ አለቆች በሻለቆችና በመቶ አለቆች ላይ ተቈጣ።
ሙሴም አላቸው በውኑ ሴቶችን ሁሉ አዳናችኋቸውን?
እነሆ እነዚህ በፌጎር ምክንያት በበለዓም ምክር እግዚአብሔርን ይበድሉ ዘንድ ለእስራኤል ልጆች ዕንቅፋት ሆኑ ስለዚህም በእግዚአብሔር ማኅበር ላይ መቅሠፍት ሆነ።
አሁን እንግዲህ ከልጆቹ ወንዱን ሁሉ ግደሉ ወንድንም በመኝታ የሚያውቁትን ሴቶች ሁሉ ግደሉ።
ወንድን የማያውቁትን ሴቶች ልጆችን ሁሉ ግን ለራሳችሁ አድኑአቸው።
ከሰፈሩም ውጭ ሰባት ቀን ስፈሩ ሰውን የገደለ ሁሉ የተገደለውንም የዳሰሰ ሁሉ እናንተ የማረካችኋቸውም በሦስተኛውና በሰባተኛው ቀን ሰውነታችሁን ንጹሕ አድርጉ።
ልብስንም ከቁርበትም የተዘጋጀውን ሁሉ ከፍየልም ጠጕር ከእንጨትም የተሠራውን ሁሉ ንጹሕ አድርጉ።
ካህኑም አልዓዛር ከሰልፍ የመጡትን ሰዎች አላቸው እግዚአብሔር ሙሴን ያዘዘው የሕጉ ሥርዓት ይህ ነው።
ወርቁንና ብሩን ናሱንም ብረቱንም ቆርቆሮውንም።
አረሩንም በእሳት ለማለፍ የሚችለውን ሁሉ በእሳት ታሳልፉታላችሁ ንጹሕም ይሆናል ነገር ግን በማንጻት ውኃ ደግሞ ይጠራል በእሳትም ለማለፍ የማይችለውን በውኃ ታሳልፉታላችሁ።
በሰባተኛውም ቀን ልብሳችሁን እጠቡ ንጹሕም ትሆናላችሁ ከዚያም በኋላ ወደ ሰፈሩ ትቀርባላችሁ።
አንተና ካህኑ አልዓዛር የማኅበሩም አባቶች አለቆች የተማረኩትን ሰውና እንስሳ ቍጠሩ።
ምርኮውንም በተዋጉትና ወደ ሰፍል በወጡት በማኅበሩም ሁሉ መካከል አስተካክለህ ክፈል።
ከእነዚያም ከተዋጉት ወደ ሰልፍም ከወጡት ሰልፈኞች ዘንድ ከሰዎችም ከበሬዎችም ከአህዮችም ከመንጎችም ከአምስት መቶ አንድ ለእግዚአብሔር ግብር አውጣ።
ከድርሻቸው ወስደህ ለእግዚአብሔር ለማንሣት ቍርባን ለካህኑ ለአልዓዛር ስጠው።
ከእስራኤልም ልጆች ድርሻ ከሰዎች ከበሬዎችም ከአህዮችም ከመንጎችም ከከብቶችም ሁሉ ከአምሳ አንድ ትወስዳለህ የእግዚአብሔርንም ማደሪያ አገልግሎት ለሚጠብቁ ለሌዋውያን ትሰጣለህ።
ሙሴና ካህኑ አልዓዛርም እግዚአብሔር ሙሴን እንዳዘዘው አደረጉ።
ወደ ሰልፍ የወጡ ሰዎችም ከወሰዱት ብዝበዛ ያስቀሩት ምርኮ እንዲህ ሆነ ስድስት መቶ ሰባ አምስት ሺህ በጎች።
ሰባ ሁለት ሺህ በሬዎች።
አሠርቱ ምዕት።	ስድሳ አንድ ሺህ አህዮች።
ወንድ ከማያውቁ ሴቶችም ሠላሳ ሁለት ሺህ ነፍስ።
በዘመቻም ለነበሩ ሰዎች ድርሻ የሆነ እኵሌታ ከበግ ሦስት መቶ ሠላሳ ሰባት ሺህ አምስት መቶ በጎች ነበረ።
ከበጎችም የእግዚአብሔር ግብር ስድስት መቶ ሰባ አምስት ነበረ።
በሬዎችም ሠላሳ ስድስት ሺህ አምስት መቶ ነበሩ የእግዚአብሔርም ግብር ሰባ ሁለት ነበረ።
አህዮቹም ሠላሳ ሺህ አምስት መቶ ነበሩ የእግዚአብሔርም ግብር ስድሳ አንድ ነበረ።
ሰዎቹም አሥራ ስድስት ሺህ ነበሩ የእግዚአብሔርም ግብር ሠላሳ ሁለት ነበረ።
እግዚአብሔርም ሙሴን እንዳዘዘው ሙሴ ለእግዚአብሔር ለማንሣት ቍርባን የሆነውን ግብር ለካህኑ ለአልዓዛር ሰጠው።
ከእስራኤል ልጆች እኩሌታም ወደ ሰልፍ ከወጡት ወንዶች ላይ ሙሴ የለየው።
የማኅበሩ ድርሻ ሦስት መቶ ሠላሳ ሰባት ሺህ አምስት መቶ በጎች።
ሠላሳ ስድስት ሺህ በሬዎች።
ሠላሳ ሺህ አምስት መቶ አህዮች።
አሥራ ስድስት ሺህ ሰዎች ነበሩ።
ከእስራኤል ልጆች ድርሻ ሙሴ ከሰውና ከእንስሳ ከአምሳ አንድ ወሰደ እግዚአብሔርም ሙሴን እንዳዘዘው የእግዚአብሔርን ማደሪያ አገልግሎት ለሚጠብቁ ሌዋውያን ሰጠ።
በሠራዊት አእላፋት ላይ የተሾሙት አለቆች ሻለቆችና የመቶ አለቆች ወደ ሙሴ ቀረቡ።
ሙሴንም እኛ ባሪያዎችህ ወደ ሰልፍ የወጡትን ከእጃችን በታች ያሉትን ቈጠርን ከእኛም አንድ አልጐደለም።
ሰውም ሁሉ ካገኘው ከወርቅ ዕቃ ከእግር አልቦም ከአምባርም ከቀለበትም ከጕትቻም ከድሪውም ለነፍሳችን በእግዚአብሔር ፊት ያስተሰርይልን ዘንድ ለእግዚአብሔር መባ አምጥተናል አሉት።
ሙሴና ካህኑ አልዓዛርም ወርቁንና በልዩ ልዩ የተሠራውን ዕቃ ሁሉ ከእጃቸው ተቀበሉ።
ሻለቆችም የመቶ አለቆችም ለእግዚአብሔር ለማንሣት ቍርባን ያቀረቡት ወርቅ ሁሉ አሥራ ስድስት ሺህ ሰባት መቶ አምሳ ሰቅል ነበረ።
ወደ ሰልፍ የወጡ ሰዎች ሁሉ ከምርኮአቸው ለራሳቸው ወሰዱ።
ሙሴና ካህኑ አልዓዛርም ወርቁን ከሻለቆችና ከመቶ አለቆች ወስደው በእግዚአብሔር ፊት ለእስራኤል ልጆች መታሰቢያ ወደ መገናኛው ድንኳን አገቡት።
ከግብፅ ምድር በወጡ በሁለተኛው ዓመት በመጀመሪያው ወር በሲና ምድረ በዳ እግዚአብሔር ሙሴን እንዲህ ብሎ ተናገረው።
የእስራኤል ልጆች በጊዜው ፋሲካውን ያድርጉ።
በዚህ ወር በአሥራ አራተኛው ቀን በመሸ ጊዜ በጊዜው አድርጉት እንደ ሥርዓቱ ሁሉ እንደ ፍርዱም ሁሉ አድርጉት።
ሙሴም ፋሲካን ያደርጉ ዘንድ የእስራኤልን ልጆች ተናገራቸው።
በመጀመሪያውም ወር በአሥራ አራተኛው ቀን በመሸ ጊዜ በሲና ምድረ በዳ ፋሲካን አደረጉ እግዚአብሔር ሙሴን እንዳዘዘው እንዲሁ የእስራኤል ልጆች አደረጉ።
በሞተ ሰው ሬሳ የረከሱ ሰዎችም ነበሩ ስለዚህም በዚያ ቀን ፋሲካን ያደርጉ ዘንድ አልቻሉም በዚያም ቀን ወደ ሙሴና ወደ አሮን ቀረቡ።
እነዚያም ሰዎች በሞተ ሰው ሬሳ ረክሰናል በእስራኤል ልጆች መካከል በጊዜው ቍርባን ለእግዚአብሔር እንዳናቀርብ ስለ ምን እንከለከላለን? አሉት።
ሙሴም እግዚአብሔር ስለ እናንተ የሚያዝዘውን እስክሰማ ድረስ ቈዩ አላቸው።
ለእስራኤል ልጆች እንዲህ ብለህ ንገራቸው ከእናንተ ወይም ከትውልዶቻችሁ ዘንድ ሰው በሬሳ ቢረክስ ወይም ሩቅ መንገድ ቢሄድ እርሱ ደግሞ ለእግዚአብሔር ፋሲካን ያድርግ።
በሁለተኛው ወር በአሥራ አራተኛው ቀን በመሸ ጊዜ ያድርጉት ከቂጣ እንጀራና ከመራራ ቅጠል ጋር ይብሉት።
ከእርሱም እስከ ነገ ምንም አያስቀሩ ከእርሱም አጥንትን አይስበሩ እንደ ፋሲካ ሥርዓት ሁሉ ያድርጉት።
ነገር ግን ንጹሕ የሆነ ሰው በመንገድም ላይ ያልሆነ ፋሲካን ባያደርግ ያ ሰው ከሕዝቡ ዘንድ ተለይቶ ይጠፋል የእግዚአብሔርን ቍርባን በጊዜው አላቀረበምና ያ ሰው ኃጢአቱን ይሸከማል።
በመካከላችሁም መጻተኛ ቢኖር ለእግዚአብሔር ፋሲካን ያደርግ ዘንድ ቢወድድ እንደ ፋሲካ ሥርዓት እንደ ፍርዱም እንዲሁ ያድርግ ለመጻተኛና ለአገር ልጅ አንድ ሥርዓት ይሁንላችሁ።
ማደሪያውም በተተከለ ቀን ደመናው የምስክሩን ድንኳን ሸፈነው ከማታም ጀምሮ እስከ ጥዋት ድረስ በማደሪያው ላይ እንደ እሳት ይመስል ነበር።
እንዲሁ ሁልጊዜ ነበረ በቀን ደመና በሌሊትም የእሳት አምሳል ይሸፍነው ነበር።
ደመናውም ከድንኳኑ ላይ በተነሣ ጊዜ በዚያን ጊዜ የእስራኤል ልጆች ይጓዙ ነበር ደመናውም በቆመበት ስፍራ በዚያ የእስራኤል ልጆች ይሰፍሩ ነበር።
በእግዚአብሔር ትእዛዝ የእስራኤል ልጆች ይጓዙ ነበር በእግዚአብሔርም ትእዛዝ ይሰፍሩ ነበር ደመናው በማደሪያው ላይ በተቀመጠበት ዘመን ሁሉ በሰፈራቸው ይቀመጡ ነበር።
ደመናውም በማደሪያው ላይ ብዙ ቀን በተቀመጠ ጊዜ የእስራኤል ልጆች የእግዚአብሔርን ትእዛዝ ይጠብቁ ነበር አይጓዙምም ነበር።
አንዳንድ ጊዜ ደመናው ጥቂት ቀን በማደሪያው ላይ ይሆን ነበር በዚያን ጊዜ እንደ እግዚአብሔር ትእዛዝ በሰፈራቸው ይቀመጡ ነበር እንደ እግዚአብሔርም ትእዛዝ ይጓዙ ነበር።
አንዳንድ ጊዜም ደመናው ከማታ ጀምሮ እስከ ጥዋት ድረስ ይቀመጥ ነበር በጥዋትም ደመናው በተነሣ ጊዜ ይጓዙ ነበር በቀንም በሌሊትም ቢሆን ደመናው በተነሣ ጊዜ ይጓዙ ነበር።
ደመናውም ሁለት ቀን ወይም አንድ ወር ወይም አንድ ዓመት ቆይቶ በማደሪያው ላይ ቢቀመጥ የእስራኤል ልጆች በሰፈራቸው ይቀመጡ ነበር አይጓዙምም ነበር ነገር ግን በተነሣ ጊዜ ይጓዙ ነበር።
በእግዚአብሔር ትእዛዝ ይሰፍሩ ነበር በእግዚአብሔርም ትእዛዝ ይጓዙ ነበር እግዚአብሔር በሙሴ እጅ እንዳዘዘ የእግዚአብሔርን ትእዛዝ ይጠብቁ ነበር።
እግዚአብሔርም ለሙሴና ለአሮን እንዲህ ብሎ ተናገረ።
የእስራኤል ልጆች እያንዳንዱ በየዓላማው በየአባቶቻቸው ቤቶች ምልክት ይስፈሩ በመገናኛው ድንኳን አፋዛዥ ዙሪያ ይስፈሩ።
በምሥራቅ በኩል ወደ ፀሐይ መውጫ የሚሰፍሩት እንደ ሠራዊቶቻቸው የይሁዳ ሰፈር ዓላማ ሰዎች ይሆናሉ የይሁዳ ልጆችም አለቃ የአሚናዳብ ልጅ ነአሶን ነበረ።
ሠራዊቱም ከእነርሱም የተቈጠሩ ሰባ አራት ሺህ ሰባት መቶ ነበሩ።
በእነርሱም አጠገብ የሚሰፍሩ የይሳኮር ነገድ ይሆናሉ የይሳኮርም ልጆች አለቃ የሶገር ልጅ ናትናኤል ነበረ።
ሠራዊቱም ከእነርሱም የተቈጠሩ አምሳ አራት ሺህ አራት መቶ ነበሩ።
በእነርሱም አጠገብ የዛብሎን ነገድ ነበረ የዛብሎንም ልጆች አለቃ የኬሎን ልጅ ኤልያብ ነበረ።
ሠራዊቱም ከእነርሱም የተቈጠሩ አምሳ ሰባት ሺህ አራት መቶ ነበሩ።
ከይሁዳ ሰፈር የተቈጠሩ ሁሉ በየሠራዊቶቻቸው መቶ ሰማንያ ስድስት ሺህ አራት መቶ ነበሩ እነዚህም አስቀድመው ይጓዛሉ።
በደቡብ በኩል በየሠራዊቶቻቸው የሮቤል ሰፈር ዓላማ ይሆናል የሮቤልም ልጆች አለቃ የሰዲዮር ልጅ ኤሊሱር ነበረ።
ሠራዊቱም ከእነርሱም የተቈጠሩ አርባ ስድስት ሺህ አምስት መቶ ነበሩ።
በእነርሱም አጠገብ የሚሰፍሩ የስምዖን ነገድ ናቸው የስምዖንም ልጆች አለቃ የሱሪሰዳይ ልጅ ሰለሚኤል ነበረ።
ሠራዊቱም ከእነርሱም የተቈጠሩ አምሳ ዘጠኝ ሺህ ሦስት መቶ ነበሩ።
በእነርሱም አጠገብ የጋድ ነገድ ነበረ የጋድም ልጆች አለቃ የራጉኤል ልጅ ኤሊሳፍ ነበረ።
ሠራዊቱም ከእነርሱም የተቈጠሩ አርባ አምስት ሺህ ሰባት መቶ አምሳ ነበሩ።
ከሮቤል ሰፈር የተቈጠሩ ሁሉ በየሠራዊቶቻቸው መቶ አምሳ አንድ ሺህ አራት መቶ አምሳ ነበሩ እነርሱም ቀጥለው ይጓዛሉ።
ከዚያም በኋላ የመገናኛው ድንኳን በሰፈሮቹም መካከል የሌዋውያን ሰፈር ይጓዛል እንደ ሰፈራቸው ሰው ሁሉ በየስፍራው በየዓላማውም ይጓዛሉ።
በምዕራብ በኩል እንደ ሠራዊቶቻቸው የኤፍሬም ሰፈር ዓላማ ይሆናል የኤፍሬም ልጆች አለቃ የዓሚሁድ ልጅ ኤሊሳማ ነበረ።
ሠራዊቱም ከእነርሱም የተቈጠሩ አርባ ሺህ አምስት መቶ ነበሩ።
በእነርሱም አጠገብ የምናሴ ነገድ ይሆናል የምናሴም ልጆች አለቃ የፍዳሱር ልጅ ገማልኤል ነበረ።
ሠራዊቱም ከእነርሱም የተቈጠሩ ሠላሳ ሁለት ሺህ ሁለት መቶ ነበሩ።
በእነርሱም አጠገብ የብንያም ነገድ ይሆናል ይብንያምም ልጆች አለቃ የጋዴዮን ልጅ አቢዳን ነበረ።
ሠራዊቱም ከእነርሱም የተቈጠሩ ሠላሳ አምስት ሺህ አራት መቶ ነበሩ።
ከኤፍሬም ሰፈር የተቈጠሩ ሁሉ በየሠራዊቶቻቸው መቶ ስምንት ሺህ አንድ መቶ ነበሩ እነርሱም ሦስተኛ ሆነው ይጓዛሉ።
በሰሜን በኩል እንደ ሠራዊቶቻቸው የዳን ሰፈር ዓላማ ይሆናል የዳንም ልጆች አለቃ የአሚሳዳይ ልጅ አኪዔዘር ነበረ።
ሠራዊቱም ከእነርሱም የተቈጠሩ ሰባ ሁለት ሺህ ሰባት መቶ ነበሩ።
በእነርሱም አጠገብ የሚሰፍሩ የአሴር ነገድ ይሆናሉ የአሴርም ልጆች አለቃ የኤክራን ልጅ ፋግኤል ነበረ።
ሠራዊቱም ከእነርሱም የተቈጠሩ አርባ አንድ ሺህ አምስት መቶ ነበሩ።
በእነርሱም አጠገብ የንፍታሌም ነገድ ይሆናል የንፍታሌምም ልጆች አለቃ የዔናን ልጅ አኪሬ ነበረ።
ሠራዊቱም ከእነርሱም የተቈጠሩ አምሳ ሦስት ሺህ አራት መቶ ነበሩ።
ከዳን ሰፈር የተቈጠሩ ሁሉ መቶ አምሳ ሰባት ሺህ ሰባት መቶ ነበሩ እነርሱም በየዓላሞቻቸው በመጨረሻ ይጓዛሉ።
ከእስራኤል ልጆች በየአባቶቻቸው ቤቶች የተቈጠሩ እነዚህ ናቸው ከየሰፈሩ በየሠራዊቶቻቸው የተቈጠሩ ሁሉ ስድስት መቶ ሦስት ሺህ አምስት መቶ አምሳ ነበሩ።
ሌዋውያን ግን እግዚአብሔር ሙሴን እንዳዘዘ ከእስራኤል ልጆች ጋር አልተቈጠሩም።
የእስራኤል ልጆች እንዲሁ አደረጉ እግዚአብሔር ሙሴን እንዳዘዘው ሁሉ እንዲሁ በዓላሞቻቸው አጠገብ ሰፈሩ እንዲሁም በየወገኖቻቸው በየአባቶቻቸው ቤቶች ተጓዙ።
የዳዊት ልጅ ሰሎሞንም በእስራኤልና በይሁዳ በኢየሩሳሌም ላይ ነገሠ።
እስከዚያም ቀን ድረስ ለእግዚአብሔር ስም መቅደስ አልተሠራም ነበርና ሕዝቡ በኮረብታ ላይ ባሉት መስገጃዎች ይሠዋ ነበር።
ሰሎሞንም እግዚአብሔርን ይወድድ ነበር በአባቱም በዳዊት ሥርዓት ይሄድ ነበር ብቻ በኮረብታ መስገጃ ይሠዋና ያጥን ነበር።
ገባዖን ዋና የኮረብታ መስገጃ ነበረችና ንጉሡ ይሠዋ ዘንድ ወደዚያ ሄደ ሰሎሞንም በዚያ መሠዊያ ላይ አንድ ሺህ የሚቃጠል መሥዋዕት አቀረበ።
እግዚአብሔርም በገባዖን ለሰሎሞን በሌሊት በሕልም ተገለጠለት እግዚአብሔርም ምን እንድሰጥህ ለምን አለ።
ሰሎሞንም አለ እርሱ በፊትህ በእውነትና በጽድቅ በልብም ቅንነት ከአንተ ጋር እንደ ሄደ።
ከባሪያህ ከአባቴ ከዳዊት ጋር ታላቅ ቸርነት አድርገሃል ዛሬ እንደ ሆነም በዙፋኑ ላይ የሚቀመጥ ልጅ ሰጥተህ ታላቁን ቸርነትህን አቆይተህለታል።
አሁንም አቤቱ አምላኬ ሆይ እኔን ባሪያህን በአባቴ በዳዊት ፋንታ አንግሠኸኛል እኔም መውጫንና መግቢያን የማላውቅ ታናሽ ብላቴና ነኝ።
ባሪያህም ያለው አንተ በመረጥኸው ሕዝብህ ስለ ብዛቱም ይቈጠርና ይመጠን ዘንድ በማይቻል በታላቅ ሕዝብ መካከል ነው።
ስለዚህም በሕዝብህ ላይ መፍረድ ይችል ዘንድ መልካሙንና ክፉውንም ይለይ ዘንድ ለባሪያህ አስተዋይ ልቡና ስጠው።
አለዚያማ በዚህ በታላቅ ሕዝብህ ላይ ይፈድ ዘንድ ማን ይችላል?
ሰሎሞንም ይህን ነገር ስለ ለመነ ነገሩ እግዚአብሔርን ደስ አሰኘው።
እግዚአብሔርም አለው ፍርድን ትለይ ዘንድ ለራስህ ማስተዋልን ለመንህ እንጂ ለራስህ ብዙ ዘመናትን ባለጠግነትንም የጠላቶችህንም ነፍስ ሳትለምን ይህን ነገር ለምነሃልና እነሆ።
እኔ እንደ ቃል አድርጌልሃለሁ እነሆ ማንም የሚመስልህ ከአንተ በፊት እንደሌለ ከአንተም በኋላ እንዳይነሣ አድርጌ ጥበበኛና አስተዋይ ልቡና ሰጥቼሃለሁ።
ደግሞም ከነገሥታት የሚመስልህ ማንም እንዳይኖር ያልለመንኸውን ባለጠግነትና ክብር ሰጥቼሃለሁ።
አባትህም ዳዊት እንደ ሄደ ሥርዓቴንና ትእዛዜን ትጠብቅ ዘንድ በመንገዴ የሄድህ እንደ ሆነ ዕድሜህን አረዝመዋለሁ።
ሰሎሞንም ነቃ እነሆም ሕልም ነበረ ወደ ኢየሩሳሌምም መጥቶ በእግዚአብሔር ቃል ኪዳን ታቦት ፊት ቆመ።
የሚቃጠለውንም መሥዋዕት አሳረገ የደኅንነትንም መሥዋዕት አቀረበ ለባሪያዎቹም ሁሉ ግብዣ አደረገ።
በዚያን ጊዜም ሁለት ጋለሞቶች ሴቶች ወደ ንጉሡ መጥተው በፊቱ ቆሙ።
አንደኛይቱም ሴት አለች ጌታዬ ሆይ እኔና ይህች ሴት በአንድ ቤት እንኖራለን እኔም ከእርስዋ ጋር በቤት ሳለሁ ወለድሁ።
እኔ ከወለድሁ ከሦስት ቀን በኋላ ይህች ሴት ደግሞ ወለደች እኛ በቤት ውስጥ አብረን ነበርን ከሁለታችንም በቀር ማንም በቤት ውስጥ አልነበረም።
እርስዋም በላዩ ስለ ተኛችበት የዚህች ሴት ልጅ በሌሊት ሞተ።
እርስዋም በእኩለ ሌሊት ተነሥታ እኔ ባሪያህ ተኝቼ ሳለሁ ልጄን ከአጠገቤ ወሰደች በብብትዋም አደረገችው የሞተውንም ልጅዋን በእኔ ብብት አደረገች።
ልጄንም አጠባ ዘንድ በማለዳ ብነሣ እነሆ ሞቶ ነበር ነገር ግን ብርሃን በሆነ ጊዜ ተመለከትሁት እነሆም የወለድሁት ልጄ አልነበረም።
ሁለተኛይቱም ሴት ደኅነኛው የኔ ልጅ ነው።
ይህችም የሞተው የአንቺ ልጅ ነው ደኅነኛውም የእኔ ልጅ ነው አለች እንዲሁም በንጉሡ ፊት ይነጋገሩ ነበር።
በዚያን ጊዜም ንጉሡ ይህች ደኅነኛው የእኔ ልጅ ነው የሞተውም የአንቺ ልጅ ነው ትላለች ያችኛይቱም አይደለም።
የሞተው የአንቺ ልጅ ነው ደኅነኛውም የእኔ ልጅ ነው ትላለች አለ።
ንጉሡም ሰይፍ አምጡልኝ አለ ሰይፍም ይዘው ወደ ንጉሡ ፊት መጡ።
ንጉሡም ደኅነኛውን ሕፃን ለሁለት ከፍላችሁ ለአንዲቱ አንዱን ክፍል ለሁለተኛይቱም ሁለተኛውን ክፍል ስጡ አለ።
ደኅነኛውም የነበራት ሴት አንጀትዋ ስለ ልጅዋ ናፍቆአልና ጌታዬ ሆይ ደኀነኛውን ለእርስዋ ስጣት እንጂ አትግደል ብላ ለንጉሡ ተናገረች።
ያችኛይቱ ግን ይከፈል እንጂ ለእኔም ለአንቺም አይሁን አለች።
ንጉሡም መልሶ ይህችኛይቱ እናቱ ናትና ደኅነኛውን ሕፃን ለእርስዋ ስጡአት እንጂ አትግደሉት አለ።
ንጉሡም የፈረደውን ፍርድ እስራኤል ሁሉ ሰሙ ፍርድን ለማድረግ የእግዚአብሔር ጥበብ እንደ ነበረበት አይተዋልና ንጉሡን ፈሩ።
ለኢይዝራኤላዊውም ለናቡቴ በሰማርያ ንጉሥ በአክዓብ ቤት አጠገብ የወይን ቦታ ነበረው።
አክዓብም ናቡቴን በቤቴ አቅራቢያ ነውና የአትክልት ቦታ አደርገው ዘንድ የወይን ቦታህን ስጠኝ።
ስለ እርሱም ከእርሱ የተሻለ የወይን ቦታ እሰጥሃለሁ ወይም ብትወድድ ግምቱን ገንዘብ እሰጥሃለሁ ብሎ ተናገረው።
ናቡቴም አክዓብን የአባቶቼን ርስት እሰጥህ ዘንድ እግዚአብሔር ያርቅልኝ አለው።